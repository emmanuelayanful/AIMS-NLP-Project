yesu kristo enye abraham kple fia david ƒe dzidzimevi, eƒe dzidzime lae nye esi
abraham dzi isak, isak dzi yakɔb eye yakɔb dzi yuda kple nɔviawo
yuda dzi perez kple zera ame siawo dadae nye temar, hezrɔn fofoe nye perez, hezrɔn hã dzi ram,
ram dzi aminadab, aminadab dzi nahesɔn, nahesɔn dzi salmo,
salmo hã dzi boaz ame si dadae nye rahab
boaz dzi obed, eye obed dadae nye rut, obed dzi yese
yese dzi fia david, david dzi salomo, salomo dadae nye batseba ame si nye uria srɔ̃ kpɔ,
salomo dzi rehoboam, rehoboam dzi abiya, eye abiya hã dzi asa,
asa dzi yehosafat, yehosafat dzi yoram, yoram dzi uzia,
uzia dzi yotam, yotam dzi ahaz, ahaz dzi hezekia,
hezekia dzi manase, manase dzi amɔn, amɔn dzi yosia,
yosia dzi yekonia kple nɔviawo
wodzi ame siawo le esime woɖe aboyo israel dukɔa yi babilonia
esi aboyomenɔlawo trɔ gbɔ va aƒe la, yekonia dzi sealtiel, sealtiel dzi zerubabel,
zerubabel hã dzi abihud, abihud dzi eliakim, eye eliakim dzi azɔ,
azɔ dzi zadɔk, zadɔk dzi akim, akim dzi elihud,
elihud dzi eleaza, eleaza dzi matan, matan hã dzi yakɔb,
eye yakɔb dzi yosef
yosef sia nye maria yesu kristo dadaa srɔ̃
dzidzimeawo katã, tso abraham dzi va se ɖe fia david dzi ƒe xexlẽme le wuiene, eye tso fia david ŋɔli va se ɖe esi woɖe aboyo israel la le dzidzime wuiene, nenema ke tso aboyomenɔŋɔli va se ɖe yesu dzidzi hã le dzidzime wuiene
yesu ƒe dzidzi va yi ale
wodo ŋugbe na yosef be woatsɔ yesu dadaa maria nɛ wòaɖe
ke togbɔ be menya ŋutsu o hã la, maria fɔ fu xoxo to gbɔgbɔ kɔkɔe la dzi
azɔ yosef ame si wodo eƒe ŋugbe na la nye ame ɖɔʋu aɖe, eya ta eɖoe be yeagbe maria le bebeme, elabena medi be yeado ŋukpee le dutoƒo o
esi wònɔ nu siawo ŋu bum la, mawudɔla aɖe ɖe eɖokui fiae le drɔ̃eƒe, yɔe gblɔ nɛ be, “yosef, david vi, mẽgahe ɖe megbe le srɔ̃wo maria ŋu o, kplɔe wòava nɔ gbɔwò
elabena vi si le dɔme nɛ la, gbɔgbɔ kɔkɔe la mee wòtso
adzi ŋutsuvi eye nãna ŋkɔe be yesu, esi gɔmee nye ‘đela’, elabena eyae aɖe eƒe dukɔmeviwo tso woƒe nu vɔ̃wo me
esiawo katã ava eme be woawu aƒetɔ ƒe nya si wògblɔ ɖi to nyagblɔɖila dzi nu bena,
‘miɖo to miase nya sia, ɖetugbi dzadzɛ la afɔ fu adzi ŋutsuvi
woana ŋkɔe be, ‘imanuel’ si gɔmee nye, ‘mawu li kpli mí
’”
esi yosef nyɔ la, ewɔ ɖe mawudɔla la ƒe gbe dzi, eye wòyi ɖakplɔ maria va eƒe aƒe mee abe srɔ̃a ene
ke yosef mede asi eŋu o va se ɖe esime wòdzi via ŋutsuvi la eye wòna ŋkɔe be“yesu
”
wodzi yesu le betlehem le yudea, le fia herodes ŋɔli
le ɣemaɣi la, ɣletivimenunyala aɖewo tso ɣedzeƒe lɔƒo va yerusalem, eye wonɔ amewo biam bena,
”afi kae yudatɔwo ƒe fia yeye si wodzi la le? míekpɔ eƒe ɣletivi le ɣedzeƒe lɔƒo ke ale mieva be míasubɔe
”
esi fia herodes se nya sia la dzika tso eya kple yerusalem dua me nɔlawo katã ƒo
le esia ta fia herodes yɔ yudatɔwo ƒe osɔfogãwo kple agbalẽfialawo katã ƒo ƒui eye wòbia wo be, “đe nyagblɔɖilawo gblɔ afi si wole mesia la dzi ge le la na mí da ɖia?”
woɖo eŋu nɛ be, “ẽ, wogblɔ be woadzi mesia la le betlehem
” nyagblɔɖila mika ŋlɔe da ɖi be,
”o, wò betlehem du sue la, menye yudatɔwo ƒe du sue maxɔŋkɔ aɖe ko nènye o, ke boŋ èxɔ ŋkɔ ŋutɔ, elabena wò mee fia si le nye dukɔ israel dzi ɖu ge la ado tso
”
le esia megbe la, herodes dɔ ame ɖo ɖe ɣletivimenunyala siawo dzaa bena woava kpɔ ye
esi wova la ebia wo be woagblɔ ɣeyiɣi si tututu wokpɔ ɣletivi la zi gbãtɔ la na ye eye wogblɔe nɛ
ale wòdɔ wo kple gbedeasi sia bena,
“miyi betlehem ne miadi ɖevi la, eye ne mieke ɖe eŋu la, mitrɔ va gblɔe nam bena nye hã mayi aɖasubɔe!”
esi wowu takpekpea nu la, ɣletivimenunyalawo gayi woƒe mɔzɔzɔ dzi
kasia ɣletivi la gadze wo ŋgɔ heyi ɖatɔ ɖe betlehem dua tame tututu
nyateƒe, dzi dzɔ wo ŋutɔ, ŋutɔ
woge ɖe aƒe si me maria kple ɖevia nɔ me eye woyi ɖadze klo ɖe egbɔ enumake hede ta agu nɛ
woʋu nu le woƒe nunanawo nu, eye wotsɔ sika, kotoklobo kple lifi nɛ
emegbe wotrɔ dze aƒe mɔ dzi tẽe eye womegato yerusalem yi ɖagblɔ nya aɖeke na herodes o, elabena mawu xlɔ̃ nu wo le drɔ̃eƒe bena woato mɔ bubu ayi aƒe
esi ɣletivimenunyalawo dzo vɔ la, mawudɔla aɖe ɖe eɖokui fia yosef le drɔ̃eƒe
egblɔ nɛ bena, “tso kpla ne nãsi kple ɖevia kpakple dadaa ayi egipte, eye nãnɔ afi ma va se ɖe esime magblɔ na wò be nãtrɔ gbɔ
elabena fia herodes le nu sia nu si wòate ŋui la wɔ ge bena yeawu ɖevia
”
le zã ma me ke yosef si kple ɖevia kpakple dadaa yi egipte,
eye wonɔ afi ma va se ɖe esime fia herodes ku
nu sia wu nyagblɔɖi sia nu be, “egiptee meyɔ vinye la tsoe
”
herodes kpɔe be ɣletivimenunyalawo flu ye
dɔme vee ale gbegbe be wòdɔ asrafowo ɖo ɖe betlehem kple eƒe nutomewo me be woaɖawu ŋutsuvi siwo katã xɔ ƒe eve kple esiwo mexɔ nenema haɖe o
herodes wɔ esia elabena ɣletivimenunyalawo gblɔ nɛ be yewokpɔ ɣletivi la anye ƒe evee nye ma
herodes ƒe tamesesẽnu si wòwɔ la wu yeremia ƒe nyagblɔɖi siawo nu bena,
”vevesese ƒe ɣli ɖi tso rama nutowo me, avifafa kple nublanuiɣli ɖi bobobo; rahel nɔ avi dzi hehehe le viawo ta eye naneke mate ŋu afa akɔ nɛ o, elabena viawo katã tsi yi nu
”
esi herodes ku la, mawudɔla aɖe va ɖe eɖokui fia yosef le drɔ̃eƒe le egipte
egblɔ nɛ be,
”tso nãkplɔ ɖevia kple dadaa trɔ yi israel, elabena ame siwo le ɖevia ƒe agbe yome tim la ku!”
ale yosef tso enumake eye wòkplɔ yesu kple dadaa trɔ yi israel
ke esi wòse be arkelao nɔ dzi ɖum le yudea ɖe fofoa herodes teƒe la evɔ̃ na afi ma yiyi
woɖee fiae hã le drɔ̃eƒe eya ta eyi galilea nutome,
ale woyi ɖanɔ nazaret
esia wu nyagblɔɖilawo ƒe nya sia nu be, “woayɔe be nazaretitɔ
”
yohanes mawutsidetanamela dze mawunya gbɔgblɔ gɔme le yudea gbedzi
nyati si dzi wòtu eƒe mawunyawo ɖo lae nye be,
”midzudzɔ nu vɔ̃ wɔwɔ, mitrɔ ɖe mawu ŋuti elabena dziƒofiaɖuƒe la gogo vɔ
”
nyagblɔɖila yesaya gblɔ dɔ si ƒomevi wɔ ge yohanes le la da ɖi ƒe alafa nanewo va yi, egblɔ be, “mese ɣli aɖe tso gbedzi wòle ɖiɖim bena, ‘midzra mɔ ɖo ɖi na aƒetɔ la eye mido mɔ siwo dzi to ge wòle la woadzɔ
’”
wolɔ̃ yohanes ƒe awu si wòdo la kple kposɔfu eye wòtsɔ lãgbalẽlidziblaka tsɔ bla awua dzii, eƒe nuɖuɖue nye ʋetsuviwo kple gbemenyitsi
ame geɖewo tso yerusalem eye bubuwo hã tso yɔdan tɔsisi la ƒe gowo dzi kple yudea nuto me godoo va afi si yohanes nɔ mawunya gblɔm le la be yewoaɖo toe
esi ameawo ʋu woƒe nu vɔ̃wo me la, ede tsi ta na wo le yɔdan tɔsisi la me
ke esi yohanes kpɔe be farisitɔwo kple zadukitɔ geɖewo hã va be wòade mawutsi ta na yewo la, eka mo na wo gblɔ bena, “mi dawo ƒe dzidzimeviwo! ame kae gblɔ na mi be miate ŋu asi le mawu ƒe dɔmedzoe kple tohehe si gbɔna la nu?
miɖee fia to miaƒe agbe nyui nɔnɔ me be mietrɔ dzime vavã
migabui eye mianɔ gbɔgblɔm na mia ɖokuiwo be ‘mía fofoe nye abraham’ o
mele egblɔm na mi be mawu ate ŋu ana kpe siawo natrɔ zu viwo na abraham
le gaƒoƒo sia me ŋutɔ gɔ̃ hã la, mawu le klalo bena yeahe to na ame siwo katã tsi tre ɖe eƒe ɖoɖowo kple sewo ŋu
mawu alã ame siawo akɔ ɖi abe ati siwo metse ku o ene eye woafli wo ade dzo me
nye la metsɔ tsi le mawutsi dem ta na mi ame siwo dzudzɔ nu vɔ̃ wɔwɔ la, gake ame aɖe gbɔna, esi de ŋgɔ wum sãa ame sia de ŋgɔ ale gbegbe be nyemedze bena manye eƒe subɔvi gɔ̃ hã o
eya atsɔ gbɔgbɔ kɔkɔe la kple dzo ade tsi ta na mi
ama ame dzɔdzɔewo ɖa tso ame vɔ̃ɖiwo gbɔ, ke ame vɔ̃ɖiwo la, atsrɔ̃ wo kple dzo mavɔ eye wòadzra ame dzɔdzɔewo ɖo ɖi na agbe mavɔ la
”
le ɣemaɣi me la, yesu hã tso le galilea va yɔdan tɔsisi la to be yohanes nade mawutsi ta na ye
gake yohanes medi be yeade tsi la ta nɛ o ke boŋ egblɔ nɛ bena, “medze be nye made tsi ta na wò o
nye boŋ wòle be nãde tsi ta na
”
yesu gblɔ nɛ bena, “meɖe kuku de tsia ta nam ko, elabena ele nam be mawɔ nu siwo katã woɖo da ɖi
” ale yohanes lɔ̃ de tsia ta nɛ
esi wòde mawutsi ta nɛ vɔ eye wònɔ go dom le tsia me la, dziƒo nu ʋu eye yesu kpɔ mawu ƒe gbɔgbɔ, le akpakpa ƒe nɔnɔme me, wònɔ ɖiɖim ɖe edzi
le ɣeyiɣi sia me tututu la, gbe aɖe ɖi tso dziƒo bena, “ame siae nye vinye, si gbɔ nyemelɔ̃a nu le o, ame si ƒe nu dzea ŋunye
”
le esia megbe la, gbɔgbɔ kɔkɔe la kplɔ yesu yi gbedzii bena abosam natee akpɔ
yesu tsi nu dɔ le afi sia ŋkeke blaene kple zã blaene, eye emegbe dɔ wui vevie ŋutɔ
esi abosam kpɔ esia la, eva tee kpɔ gblɔ nɛ be, “nenye wòe nye mawu vi la vavã la, ɖe gbe na kpe siawo be woatrɔ zu abolo na wò nãɖu
”
yesu ɖo eŋu nɛ be, “woŋlɔe ɖi be, ‘menye abolo ɖeɖe ko ŋu ame nanɔ agbe ɖo o, ke boŋ nya sia nya si mawu gblɔ la ŋutie
”
azɔ abosam kplɔe yi yerusalem du kɔkɔe la me eye wòtsɔe ɖo gbedoxɔ ƒe tame ke,
hegblɔ nɛ bena, “be nãfia be mawu vi nènye la, ti kpo tso afi sia ne nãdze anyigba elabena, mawunya gblɔ bena, ‘mawu adɔ eƒe dɔlawo ɖa bena woaxe wò le yame be mãtsɔ wò afɔ axlã ɖe kpe aɖeke o
yesu gagblɔ nɛ bena, “woŋlɔ da ɖi hã be mègate aƒetɔ wò mawu kpɔ o
”
le esia megbe la, abosam kplɔ yesu yi to kɔkɔ aɖe ƒe tsɔ̃eƒe ke eye wòɖe xexe sia me ƒe dukɔwo katã kple woƒe atsyɔ̃nuwo katã fiae
egblɔ nɛ be, “matsɔ nu siawo katã na wò nenye be nèdze klo de ta agu nam pɛ ko
”
yesu blu ɖe abosam ta bena, “satana, te ɖa le gbɔnye, mèse mawunya gblɔ bena, ‘aƒetɔ wò mawu la ko nãsubɔ, eya ko wòle be nãɖo toe oa?’”
ale abosam gblẽe ɖi hedzo, eye mawudɔlawo va egbɔ va subɔe
esi yesu se be wolé yohanes de gaxɔ me la, edzo le yudea yi wo de le nazaret si le galilea,
ke egadzo le afi sia hã va kapernaum si te ɖe galilea ƒua ŋu le zebulon kple naftali nutomewo me
yesu ƒe afi sia vava wu nya si yesaya gblɔ da ɖi nu bena,
”mi zebulon kple naftali, mi anyigba siwo le ƒuta, kpakple anyigba siwo le yɔdan tɔsisi la godo va se ɖe trɔ̃subɔlawo ƒe galilea,
miawoe nye ame siwo nɔ viviti me tsã gake fifia la, kekeli gã aɖe klẽ na mi
mi ame siwo nɔ ku ƒe anyigba dzi, kekeli klẽ na mi
”
tso esia dzi la, yesu de asi gbeƒãɖeɖe me be, “midzudzɔ nu vɔ̃ wɔwɔ ne miatrɔ ɖe mawu ŋu, elabena dziƒofiaɖuƒe la te tu aƒe vɔ!”
gbe ɖeka esi yesu nɔ tsa ɖim le galilea ƒua nu la, ekpɔ nɔvi eve aɖewo
woawoe nye simɔn, si wogayɔna hã be petro kple nɔvia andrea
wonɔ asabu dam elabena ɖɔkplɔlawoe wonye
yesu yɔ wo gblɔ na wo be, “miva dze yonyeme ne mawɔ mi amewo ɖelawo
”
petro kple nɔvia andrea ɖe asi le asabu la ŋu enumake hekplɔ yesu ɖo
esi wogazɔ yi ŋgɔ vie ko la, yesu kpɔ nɔviŋutsu eve siwo ŋkɔwoe nye yakobo kple yohanes kpakple wo fofo zebedeo le ʋu me nɔ woƒe ɖɔ vuvuwo sam
yesu yɔ nɔviŋutsu eveawo hã be woava dze ye yome
yakobo kple yohanes gblẽ ʋu la kple wo fofo ɖi hedze yesu yome enumake
yesu tsa le galilea nutome la katã me nɔ nu fiam le yudatɔwo ƒe ƒuƒoƒewo eye afi sia afi si wòyi ko la eɖea gbeƒã dziƒofiaɖuƒe ƒe nyanyui la
hekpe ɖe esia ŋu la, eyɔ dɔ, dɔ ƒomevi vovovo lélawo
nukunu gã geɖe siwo wɔm wònɔ la kaka de teƒewo katã va se ɖe keke galilea ƒe mlɔe nu ke
ale dɔnɔwo tso keke siria ke hã tɔ ɖɔɖɔɖɔ va egbɔ be wòada gbe le yewo ŋu
eyɔ dɔ dɔ ɖe sia ɖe lélawo, eɖanye lãmevee, tsukuku, lãmetutu, kpeŋui, gbɔgbɔ vɔ̃ nɔ ame me o, eda dɔ siawo katã
ameha gã aɖe ŋutɔ dze eyome, eye afi sia afi si wòto ko la wonɔ eyome kplikplikpli
ame siawo tso galilea nutoa me, yerusalem, dekapoli kple yudea godoo, ɖewo gɔ̃ hã tso keke yɔdan tɔsisia ƒe go evelia dzi ke
gbe ɖeka esi amehawo ganɔ ƒu ƒom ɖe yesu ŋu la, elia togbɛ aɖe eye wònɔ anyi ɖe edzi
eƒe nusrɔ̃lawo hã va nɔ egbɔ
azɔ efia nu wo le afi ma hegblɔ na wo bena, “
dzi nedzɔ mi, ame siwo da ahe le gbɔgbɔ me la, elabena wotsɔ dziƒofiaɖuƒe la na mi
dzi nedzɔ mi, ame siwo hã le konyi fam la, elabena woafa akɔ na mi!
dzi nedzɔ mi, ame siwo faa tu, miawoe anyi anyigba la ƒe dome
dzi nedzɔ mi, ame siwo wum dzɔdzɔenyenye ƒe dɔ kple tsikɔ le la, elabena miawoe aɖi ƒo
dzi nedzɔ mi, ame siwo le nublanui kpɔm na amewo la, elabena miawo woakpɔ nublanui na
dzi nedzɔ mi, ame siwo dza le miaƒe dzi me, elabena miawoe akpɔ mawu
dzi nedzɔ mi, ame siwo léa avu la elabena miawoe woayɔ be mawu viwo
dzi nedzɔ mi ame siwo yome woti le dzɔdzɔenyenye ta, elabena woawo tɔe nye dziƒofiaɖuƒe la
”dzi nedzɔ mi nenye be amewo dzu mi, ti mia yome, da alakpa ɖe mia si hegblɔ nya vɔ̃ bubuwo ɖe mia ŋuti le tanye
mikpɔ dzidzɔ eye miatso aseye! elabena fetu gã aɖe le mia lalam le dziƒo
miɖo ŋku edzi be, nenema ke woti nyagblɔɖila siwo nɔ anyi le blema la yomee
”miawoe nye anyigba ƒe dze
ke ne miebu miaƒe dzenyenye la nu ka woagate ŋu awɔ kpli mi? ŋudɔwɔnu aɖeke maganɔ mia ŋu o, ɖe ko watsɔ mi aƒu gbe, aɖo afɔ mia dzi
miawoe nye xexeame ƒe kekeli
womate ŋu aɣla du si le todzi la o
ame aɖeke medraa akaɖi tsɔ dea afianu te o, ke boŋ ɖe akaɖiti dzi be wòaklẽ na aƒea me nɔla ɖe sia ɖe
nenema ke mina miaƒe akaɖiwo naklẽ le amewo gbɔ, be woakpɔ miaƒe dɔ nyui wɔwɔ eye woakafu mia fofo si le dzifo
”mise eme nyuie be, menye ɖe meva bena mate fli ɖe mose ƒe seawo kple nyagblɔɖilawo ƒe nuxlɔ̃amenyawo me o
gbeɖe, menye nu siawo wɔ gee meva o, ke boŋ ɖe meva be mawu seawo nu eye mafia woƒe nyateƒenyenye
mele nyateƒea gblɔm na mi bena, zi ale si dziƒo kple anyigba li la, ŋɔŋlɔ suetɔ kekeake alo nu suetɔ si wotsɔ nuŋlɔti ŋlɔe la, mabu le sea me o va se ɖe esime woawu nu sia nu nu
eya ta ne ame aɖe da se siawo ƒe suetɔ kekeake dzi, eye wòfia amewo hã be woada edzi la, eyae anye suetɔ kekeake le dziƒofiaɖuƒe la me
ke ame siwo fia mawu ƒe seawo eye wowɔna ɖe wo dzi la, woayɔ wo be gã le dziƒofiaɖuƒe la me
mele nu xlɔ̃m mi be ne miaƒe dzɔdzɔnyenye meƒo farisitɔwo kple yudatɔwo ƒe sefialawo tɔ ta sãa o la, miawo hã miate ŋu age ɖe dziƒofiaɖuƒe la me gbeɖe o!
”miese be wogblɔ na blematɔwo be, ‘mègawu ame o eye ame si awu ame la adze na ʋɔnudɔdrɔ̃
’
ke nye la mele egblɔm na mi be, ame si ado dɔmedzoe ɖe nɔvia ŋu la woakplɔe ayi ʋɔnui
nenema ke ame si agblɔ na nɔvia be, ‘mènyo na naneke o’ la, woahee va sanhedrin la ƒe ŋkume
ke ne ame aɖe agblɔ be, ‘èdzɔ lã!’ la ayi dzo mavɔ ʋeme
”ne èle gbedoxɔ me le vɔsamlekpui ŋgɔ le vɔ sam na mawu eye nèɖo ŋku edzi be dzre aɖe le mi kple nɔviwo aɖe dome la,
gblẽ wò vɔsanu la ɖe vɔsamlekpui la ŋgɔ ne nãyi ãɖe kuku na nɔviwò sia, eye nãdzra mi kplii dome ɖo hafi nãva sa vɔ na mawu
wɔ ɖeka kple wò futɔ si kplɔ wò yina ʋɔnui kaba esi miegale mɔa dzi ko
ne menye nenema o la, atsɔ wò ade asi na ʋɔnudrɔ̃la, ʋɔnudrɔ̃la hã atsɔ wò ade asi na asrafomegã eye woade wò gaxɔ me
le nyateƒe me la, womaɖe asi le ŋuwò o, va se ɖe esime nãxe fe ɖe sia ɖe si nènyi eye pesewa afã hã masusɔ o
”miese wogblɔ be, ‘megawɔ ahasi o
’
gake nye ya mele egblɔm na mi bena, ne ŋutsu aɖe kpɔ nyɔnu aɖe eye wòdzroe la, ewɔ ahasi kplii xoxo le eƒe dzime
nenye wò ŋku ɖusimetɔe nana be nèwɔa nu vɔ̃ la, hoe ne nãtsɔe aƒu gbe
elabena enyo na wò be nãbu wò ŋutinuwo dometɔ ɖeka wu be woatsɔ wò ame bliboa aƒu gbe ɖe dzo mavɔ me
nenema ke ne wò nuɖusie nana be nèwɔa nu vɔ̃ la, lãe ne nãtsɔ aƒu gbe
elabena enyo be nãbu wò ŋutinuwo dometɔ ɖeka wu be woatsɔ wò ame bliboa aƒu gbe ɖe dzo mavɔ me
”wogblɔ hã be, ‘ne ŋutsu aɖe di be yeagbe ye srɔ̃ la, nena srɔ̃gbegbalẽe
’
ke nye la mele egblɔm na mi bena, nenye be nyɔnu aɖe mewɔ ahasi o, gake srɔ̃a gbee wòyi ɖaɖe ŋutsu bubu la ekema ŋutsu lae na wòwɔ ahasi
eye ŋutsu si agaɖe nenem nyɔnu sia hã wɔ ahasi
”miese wogagblɔ na blematɔwo be, ‘mègada le atam si nèka la dzi o, ke boŋ, wɔ ɖe wò atam siwo nèka na aƒetɔ la dzi
gake nye ya, mele egblɔm na mi be
migata nu kura o! elabena ne ègblɔ be meta ‘dziƒo’ la, èdze agɔ, elabena dziƒoe nye mawu ƒe nɔƒe
eye ne, èta ‘anyigba’ la, èdze agɔ ake elabena anyigbae nye eƒe afɔɖodzinu
nenema ke migagblɔ be meta ‘yerusalem’ hã o! elabena yerusalem enye fia gã la ƒe du
mègagblɔ be meta ‘nye ta’ gɔ̃ hã o, elabena mãte ŋu atrɔ wò ɖakui ɖeka pɛ hã wòafu alo anyɔ o
kpuie ko la mina miaƒe“ẽ” nanye ẽ”, “o”nanye “o’ nu sia nu si miagblɔ wu esia la tso vɔ̃ɖitɔ la gbɔ
”miese wogblɔ be, ‘ŋku ɖe ŋku teƒe eye aɖu ɖe aɖu teƒe
’
ke nye ya mele egblɔ na mi be
migaɖo vɔ̃, vɔ̃ teƒe o! nenye be ame aɖe ƒo tome na wò la trɔ tome evelia hã nɛ be wòaƒo
ne ame aɖe akplɔ wò ayi ʋɔnui be yeaxɔ wò awutewui la, na woaxɔ wò dziwui hã kpe ɖe eŋu
ne ame aɖe azi dziwò be nãzɔ mɔ kple ye kilomita ɖeka la, zɔ kplii kilomita eve
na nu ame si le nu biam wò eye mègatrɔ megbe de ame si le didim be yeado nu le asiwò la o
”miese wogblɔ bena, ‘lɔ̃ hawòvi eye nãle fu wò ketɔ
’
ke nye la mele egblɔm na mi bena, milɔ̃ miaƒe futɔwo eye mido gbe ɖa ɖe ame siwo tia mia yome la ta!
be mianye mia fofo si le dziƒo la ƒe viwo, ame si naa eƒe ɣe dzena na ame vɔ̃ɖiwo kple ame nyuiwo eye wòdɔa tsi be wòadza ɖe ame dzɔdzɔewo kple ame madzɔmadzɔwo siaa dzi
ne mielɔ̃a ame siwo lɔ̃a mi ɖeɖe ko la, wɔwui kae miewɔ?
đe nudzɔlawo gɔ̃ hã mewɔna nenema oa
?
ne miedoa gbe na mia nɔviwo ɖeɖe ko la, wɔwui ka wɔm miele wu ame bubuwo? đe trɔ̃subɔlawo gɔ̃ hã mewɔna nenema oa?
eya ta mizu blibo abe ale si mia fofo si le dziƒo la le bliboe ene
”mikpɔ nyuie be miagawɔ miaƒe ‘dzɔdzɔenyenyedɔwo’ le amewo ŋkume be woakpɔ o
ne miewɔe nenema la, miaxɔ fetu aɖeke tso mia fofo si le dziƒo la gbɔ o
”eya ta ne miena nu ame dahe aɖe la, migaɖe gbeƒãe kple kpẽ abe ale si alakpatɔwo wɔnae le woƒe ƒuƒoƒewo kple mɔtatawo dzi be amewo nakafu yewo ene o
mele egblɔm na mi le nyateƒe me be, woxɔ woƒe fetu la katã xoxo
ke ne miena nu ame dahe aɖe la, migana miaƒe miabɔ nanya nu si wɔm miaƒe ɖusibɔ le la o,
ale be miaƒe nunana nanye bebemenu
ekema mia fofo si kpɔa nu si wowɔna le bebeme la natu fe na mi
”ne miele gbe dom ɖa la, migawɔ abe alakpatɔwo ene o, elabena wolɔ̃a gbedodoɖa le tsitrenu le ƒuƒoƒewo kple mɔtatawo ƒe dzogoewo dzi be amewo nakpɔ yewo
mele egblɔm na mi le nyateƒe me be woxɔ woƒe fetu la katã xoxo
ne èbe yeado gbe ɖa la, yi ɖe wò xɔme nãtu ʋɔa eye nãdo gbe ɖa na fofowò, ame si womekpɔna o ekema fofowò, ame si kpɔa nu si wowɔna le bebeme la, atu fe na wò
ne miele gbe dom ɖa la migagblɔ nyawo taŋtaŋ abe trɔ̃subɔlawo ene o; elabena wobuna be yewoaxɔ yewo ƒe ŋuɖoɖo le nya geɖewo gbɔgblɔ ta
miganɔ abe woawo ene o, elabena mia fofo nya nu siwo hiãa mi gɔ̃ hafi miebianɛ
”ale miado gbe ɖae nye si, ‘mía fofo, si le dziƒo, woade bubu wò ŋkɔ ŋuti,
wò fiaɖuƒe neva, woawɔ wò lɔlɔ̃nu le anyigba dzi abe ale si wowɔnɛ le dziƒo ene
na nuɖuɖu si míaɖu egbe la mi
tsɔ míaƒe nu vɔ̃wo ke mí abe ale si míawo hã míetsɔnɛ ke na ame siwo daa vo ɖe mía ŋuti la ene
mègakplɔ mí yi tetekpɔ me o, ke boŋ ɖe mí tso vɔ̃ɖitɔ la sime
’
elabena ne mietsɔ vo siwo amewo da ɖe mia ŋuti ke wo la, ekema mia fofo si le dziƒo hã, atsɔ ake miawo hã
ke ne mietsɔ amewo ƒe nu vɔ̃wo ke wo o la mia fofo hã matsɔ miaƒe nu vɔ̃wo ake mi o
ne mietsi nu dɔ la, migayɔ mo lilili abe ale si alakpanuwɔlawo wɔna ene o
ame siawo yɔa mo lilili, be amewo nakpɔ be yewole nutsitsidɔ me
mele egblɔm na mi nyateƒetɔe be ame siawo xɔ woƒe fetu blibo la xoxo
ke ne miawo mietsi nu dɔ la, midzra mia ɖokui ɖo nyuie abe ɖe miele naneke wɔm o ene,
ale be ame aɖeke naganya be mietsi nu dɔ o, negbe mia fofo si womekpɔna o gake eya kpɔa nu sia nu si wowɔ le bebeme la eye axe fe na mi
”migadzra miaƒe kesinɔnuwo ɖo ɖe anyigba dzi afi si agbagblaʋui kple ɣebialéle gblẽa nu le eye fiafitɔwo gbaa ʋɔ hefia nu le la o
ke boŋ midzra miaƒe kesinɔnuwo ɖo ɖe dziƒo afi si agbagblaʋui kple ɣebialéle megblẽa nu le eye fiafitɔwo megbaa ʋɔ hefia nu lena o
”elabena afi si miaƒe kesinɔnuwo le la, afi ma kee miaƒe dzi hã anɔ
ŋkue nye akaɖi na ame blibo la, eya ta ne wò ŋku dzi kɔ la, wò ame blibo la ãyɔ fũu kple kekeli
ke ne wò ŋku dzi mekɔ o la, wò ame blibo la, ãyɔ fũu kple viviti ekema ne kekeli si le mewò trɔ zu viviti la, ale ke gbegbe viviti la asẽ ŋui!
”ame aɖeke mate ŋu asubɔ aƒetɔ eve o; alé fu ɖeka eye wòalɔ̃ evelia, alo aku ɖe ɖeka ŋu vevie eye wòagbe nu le evelia gbɔ
mãte ŋu asubɔ mawu kple ga siaa o
”eya ta mele egblɔm na mi bena, migatsi dzimaɖeɖi le miaƒe agbe ŋuti, nu si miaɖu alo miano ŋu o; alo le miaƒe ŋutilã ŋuti, nu si miata ŋu o
đe miaƒe agbe mexɔ asi wu nuɖuɖu eye miaƒe ŋutilã mexɔ asi wu nutata oa?
mikpɔ dziƒoxeviwo ɖa, womeƒãa nu alo ŋea nu alo ƒoa nu nu ƒu ɖe avawo me o
ke mia fofo si le dziƒo la naa nuɖuɖu wo
đe mi amegbetɔwo miexɔ asi sãa wu dziƒoxeviwo oa?
mia dometɔ kae ate ŋu ato dzitsitsi me atsɔ gaƒoƒo ɖeka pɛ akpe ɖe eƒe agbe ŋu?
”ekema nu ka ŋutie mietsia dzi ɖe nutata ŋu? mikpɔ ale si dzogbenyawo le gbedzi tsinae ɖa
womewɔa dɔ alo trea ɖeti o
ke mele egblɔm na mi be salomo le eƒe atsyɔ̃ɖoɖo me gɔ̃ hã mede wo dometɔ aɖeke nu le atsyɔ̃ɖoɖo me o
ke nenye be mawu ɖoa atsyɔ̃ na gbe le gbedzi, gbe si nɔa anyi egbe, eye wotsɔnɛ ƒua gbe ɖe dzo me etsɔ la, ɖe mata nu na mi sãa wu gbe siawo oa, o mi xɔse ʋee tɔwo?
eya ta migatsi dzi anɔ biabiam be, ‘nu ka míaɖu?’ alo ‘nu ka miano?’ alo, ‘nu kae míata o?’
elabena trɔ̃subɔlawo tia nenem nu siawo katã yome, ke mia fofo si le dziƒo nyae be nenem nu siawo hiãa mi
ke midi eƒe fiaɖuƒe la kple eƒe dzɔdzɔenyenye gbãgbiagbã eye woatsɔ nu siawo katã hã akpe ɖe eŋuti na mi
eya ta migatsi dzi ɖe etsɔ si gbɔna la ŋu o elabena etsɔ si gbɔna la atsi dzi ɖe eɖokui ŋu; elabena kuxi sɔ gbɔ le ŋkeke sia ŋkeke me xoxo
”
”mègadrɔ̃ ʋɔnu ame bubuwo o, ne menye nenema o la, woadrɔ̃ ʋɔnu wò hã
elabena ale si nèdrɔ̃a ʋɔnu ame bubuwoe la, nenema tututue woadrɔ̃ ʋɔnu wò hãe eye dzidzenu si ŋudɔ nèwɔ la, dzidzenu ma ke ŋudɔe woawɔ atsɔ adzidze nui na wò hã
”nu ka tae nèkpɔa ati fefe si ge ɖe nɔviwò ƒe ŋku dzi gake mèkpɔa atikpo si le wò ŋutɔ wò ŋku dzi la ya o?
ale ke wɔ nãgblɔ na nɔviwò be, ‘na maɖe ati fefe le wò ŋku dzi,’ le esime atikpo le wò ŋutɔ wò ŋku dzi?
wò, alakpanuwɔla, ɖe atikpo le wò ŋutɔ wò ŋku dzi gbã ekema ãkpɔ nu nyuie ale be nãte ŋu aɖe ati fefe si le nɔviwò ƒe ŋku dzi
”migatsɔ miaƒe nu kɔkɔewo na avuwo o eye migatsɔ miaƒe dzonu xɔasiwo ƒu gbe na hawo o
ne menye nenema o la, woanya aʋuzi le wo dzi, atrɔ ɖe mia ŋu eye woavuvu mi
”
mibia nu eye woana mi; midi nu eye miakpɔe; miƒo ʋɔa eye woaʋui na mi
elabena ame sia ame si biaa nu la, wonanɛ; ame sia ame si dia nu la, ekpɔnɛ eya ta ne mieƒo ʋɔa ko la, woaʋui na mi
”mia dometɔ kae li nenye be viaŋutsu bia aboloe la, wòatsɔ kpe anɛ?
alo nenye be ebia tɔmelãe la wòatsɔ da anɛ?
ke nenye be mi ame vɔ̃ɖiwo mienya ale si miana nu nyui mia viwo la, ɖe mia fofo si le dziƒo la, mana nu nyuiwo ame siwo bianɛ geɖe wu oa?
le nu sia nu me la, nu siwo ke miedina be amewo nawɔ na mi la, miwɔ nenema ke na ame bubuwo hã elabena esiae nye se la kple nyagblɔɖilawo ƒe nufiafia ƒe taƒonya
”mige ɖe eme to agbo xaxɛ la me
elabena agbo la keke, mɔ la hã le gbadza esi kplɔa ame yina ɖe tsɔtsrɔ̃ me eye ame geɖewoe le eme tom le gegem ɖe eme
ke agbo si le xaxɛ, mɔ la hã le bie la, kplɔa amewo yina ɖe agbe me eye ame ʋe aɖewo koe kpɔa mɔ sia
”
”mikpɔ nyuie le aʋatso nyagblɔɖilawo ŋuti
wovaa mia gbɔ abe alẽwo ene, ke le ememe la, wonye amegãxi nyanyrawo
woƒe kutsetse miatsɔ adze si woe
đe woate ŋu agbe waintsetse le aŋɔka dzi alo gbotsetse le ŋuti dzia?
nenema ke ati nyui sia ati nyui tsea ku nyui, ke ati manyomanyo tsea ku gbegblẽ
ati nyui mate ŋu atse ku gbegblẽ o, eye ati manyomanyo mate ŋu atse ku nyui o
ati sia ati si metsea ku nyui o la, wolãnɛ dea dzo me
eya ta woƒe kutsetse miatsɔ adze si woe
” menye ame sia ame si le yɔyem be, ‘aƒetɔ, aƒetɔ’ la ayi dziƒofiaɖuƒe la me o negbe ame siwo le fofonye si le dziƒo la ƒe lɔlɔ̃nu wɔm la koe
ame geɖewo agblɔ nam le ŋkeke ma dzi be, ‘aƒetɔ, aƒetɔ, ɖe menye wò ŋkɔ mee míegblɔ nya ɖi le, míenya gbɔgbɔ ʋɔ̃wo do goe le, eye míewɔ nukunu geɖewo le oa?’
ekema maɖo eŋu na wo be, ‘nyemenya mi o, mite ɖa le gbɔnye, mi nu vɔ̃ɖi wɔlawo!’”
”ame siwo katã sea nye nyawo eye wowɔna ɖe wo dzi la le abe ame si nya nu, tu eƒe xɔ ɖe agakpe sesẽ dzi ene
togbɔ be tsi dza sesĩe, tɔwo ɖɔ eye ahom tu hã la, xɔa meʋã o, elabena woɖo egɔme anyi ɖe agakpe sesẽ dzi
gake ame siwo sea nye nyawo ke wometsɔa ɖeke le wo me o la sɔ kple ŋutsu movitɔ si tu eƒe xɔ ɖe ke me
azɔ esi tsi dza, tɔwo ɖɔ, eye ahom tu, lɔ xɔ sia ɖe eme ko la, emu dze anyi gbloo”
esi yesu wu nya siawo gbɔgblɔ nu la, ameha la ƒe nu ku le eƒe nufiafia la ta,
elabena efia nu wo abe ame si si tɔnyenye le ene ke menye abe woƒe sefialawo ene o
esi yesu ɖi tso togbɛa dzi gbɔna la, ameha gã aɖe kplɔe ɖo hoo
kasia anyidzela aɖe zɔ tẽ va dze klo ɖe ekɔme, eye wòde ta agu nɛ heɖe kuku nɛ be, “aƒetɔ, ne èlɔ̃ la, yɔ dɔm ne ŋutinye nakɔ
”
enumake yesu ka asi ŋutsua ŋu gblɔnɛ bena, “ẽ, melɔ̃
ŋutiwò nekɔ
” ale anyidɔ la bu le eŋuti enumake
yesu yi dzi gblɔ nɛ bena, “mègatɔ be yeaƒo nu na ame aɖeke o, ke boŋ dze mɔ enumake nãyi osɔfowo gbɔ be woado wò akpɔ, eye ne èyina la tsɔ nunana si mose ƒe se bia tso anyidɔléla siwo ƒe ŋuti kɔ si la ɖe asi
esia afia amewo katã be èkpɔ dɔyɔyɔ vavã
”
esi yesu va ɖo kapernaum la, roma srafowo ƒe amegã aɖe va egbɔ va ɖe kuku nɛ vevie be wòakpe ɖe ye ŋu
egblɔ be, “aƒetɔ, nye dɔla le lãmetutudɔ lém, emlɔ anyi ɖe aƒeme eye wòle vevesese gã aɖe me
”
yesu gblɔ nɛ bena, “enyo, megbɔna be mada gbe le wò dɔnɔ la ŋu na wò
”
ke aʋafia la ya gblɔ nɛ bena, “aƒetɔ, nyemedze be nãva nye aƒeme o, eye mehiã be nãva hã o
boŋ la, gblɔ nya ɖeka ko eye nye dɔla la ƒe lãme asẽ
elabena nye hã mele kpɔkplɔ te eye asrafowo le nye hã tenye
mete ŋu gblɔna na ame sia be, ‘heyi’, eye wòyina, alo mete ŋu gblɔna na ame kemɛ be, ‘va,’ eye wòvana
nenema ke megblɔna na nye subɔvi be, ‘wɔ nu si kple ekemɛ’ eye wòwɔnɛ
yesu ƒe nu ku le aʋafia la ƒe nyawo ŋuti, azɔ etrɔ ɖe ameha la ŋu gblɔ bena, “le nyateƒe me la, nyemekpɔ xɔse sia tɔgbi le israelnyigba dzi kpɔ o
mele egblɔm na mi bena, ame geɖewo atso xexeame ƒe dzogoe eneawo katã dzi age ɖe dziƒofiaɖuƒe la me, eye woanɔ anyi kple abraham, isak kpakple yakɔb
ke israelvi geɖewo, ame siwo wodzra fiaɖuƒea ɖo ɖi na ya la, woatsɔ wo aƒu gbe ɖe viviti tsiɖitsiɖi la me, afi si avifafa kple aɖukliɖuɖu lanɔ
”
yesu gatrɔ ɖe romasrafowo ƒe amegã, ŋu azɔ hegblɔ nɛ bena, “heyi aƒe me, nu si nèxɔ se be ate ŋu ava eme la, va eme xoxo
” le ɣeyiɣi si me yesu nɔ nya siawo gblɔm la, dɔla la ƒe lãme sẽ
esi yesu kple eƒe nusrɔ̃lawo va petro ƒeme la, ekpɔ petro lɔ̃xo wònɔ anyimlɔƒe le ŋudza sesẽ aɖe lém
yesu ka asi eƒe asi ŋu eye eƒe lãme sẽ enumake
ale wòtso yi ɖaɖa nu va ɖo wo kɔme
gbe ma gbe ƒe fiẽ la, wokplɔ ame geɖe siwo gbɔgbɔ vɔ̃wo nɔ fu ɖem na la va yesu gbɔe, eye ne wògblɔ nya ɖeka ko la gbɔgbɔ vɔ̃awo doa go le ameawo me hesina dzona
ale dɔnɔwo katã ƒe lãme sẽ
esia wu nyagblɔɖila yesaya ƒe nyawo nu be, “etsɔ míaƒe vevesesewo eye wòde ta míaƒe dɔlélewo te
”
esi yesu va kpɔe bena ame geɖewo ŋutɔ wu ganɔ ye gbɔ vam la, edɔ eƒe nusrɔ̃lawo be woadi ʋu aɖe vɛ ne yewoatsɔ atso ƒu lae ayi eƒe go evelia dzi
hafi wòaɖe nu le nya sia me la, yudatɔwo ƒe agbalẽfiala aɖe va egbɔ va gblɔ nɛ bena, “nufiala, nye la makplɔ wò ɖo ayi afi sia afi si nãyi la
”
yesu ɖo eŋu nɛ bena, “abeiwo la do le wo si wonɔa eme, xeviwo la atɔ le wo si wonɔa eme, gake nye mesia la, teƒe aɖeke meli maziɔ ta ɖo o
”
ame bubu aɖe si nye eyomedzelawo dometɔ ɖeka la hã gblɔ nɛ be, “aƒetɔ, ɖe mɔ nam mayi aɖaɖi fofonye hafi atrɔ va nɔ yowòme
”
yesu ɖo eŋu na ame sia hã bena, “dze yonyeme fifia eye nãɖe asi le ame siwo ku le gbɔgbɔ me la ŋu be woaɖi woƒe ame kukuwo
”
azɔ ege ɖe ʋu aɖe me eye eya kple eƒe nusrɔ̃lawo dze mɔ ɖo ta ƒua ƒe go evelia dzi
kasia, ahom dziŋɔ aɖe de asi tutu me, eye ƒutsotsoewo de asi ŋeŋe me ɖe ʋua me
le ɣeyiɣi sia katã me la, yesu ŋutɔ ya nɔ alɔ̃ dɔm bɔkɔɔ
nusrɔ̃lawo te ɖe eŋu enumake
woʋuʋui sesĩe eye, wogblɔ nɛ kple ɣli bena, “aƒetɔ, ɖe mí! míele nyɔnyrɔm!”
yesu gblɔ na wo be, “o, mi xɔseʋetɔwo! nu ka wɔ miele dzodzom nyanyanya kple vɔvɔ̃ ale?” azɔ etsi tre eye wòblu ɖe ahom la ta
ya sesẽ la tɔ enumake eye ɖoɖoe zi toŋtoŋtoŋ le ƒua dzi
nusrɔ̃lawo ƒe nu ku ŋutɔ ale wogblɔ na wo nɔewo be, “ame ka gɔ̃e nye esia, be yaƒoƒo kple ƒu hã ɖoa toe mahã?”
esi wova ɖi go ɖe ƒua ƒe go kemɛ dzi le gadaratɔwo ƒe anyigba me la ame eve siwo me gbɔgbɔ vɔ̃wo xɔ aƒe ɖo la ƒu du va kpee
ame eve siawo ƒe nɔƒe enye ameɖibɔ aɖe si le afi ma la me
ne gbɔgbɔ vɔ̃awo ɖo mo na wo la wowɔa nu baɖa, baɖawo ale be ame aɖeke megatea ŋu toa afi ma lɔƒo o
esi wokpɔ yesu la wode asi ɣlidodo me be, “nu ka dim wò mawu vi nèle le mía gbɔ
đe nèva be yeawɔ fu mí hafi ɣeyiɣia naɖoa?”
le ɣemaɣi me la aƒehawo ƒe ha gã aɖe nɔ nu ɖum le afi ma lɔƒo
ale gbɔgbɔ vɔ̃awo ɖe kuku na yesu gblɔ nɛ be, “ne ènya mí do goe le ame siawo me la na míayi aɖage ɖe ha mawo me
”
yesu gblɔ na wo bena, “meɖe mɔ na mi, eya ta mido le ameawo me kaba!” ale gbɔgbɔ vɔ̃awo do go le ame eveawo me yi ɖage ɖe hawo me, enumake hawo katã woƒu du sesĩe yi ɖage ɖe atsiaƒu si le afi ma la me doo eye wono tsi ku
hakplɔlawo ŋutɔ lé du tsɔ sesĩe yi du si te ɖe afi ma ŋu la me eye wogblɔ nu si dzɔ la na dua me tɔwo
ale le ɣeyiɣi kpui aɖe ko megbe la, dua me tɔwo katã do bibibi va ƒo zi ɖe yesu ŋu
esi wokpɔe la, woɖe kuku nɛ vevie be wòadzo le yewo ƒe anyigba me
yesu gatrɔ ge ɖe ʋua me eye wòtso ƒua va kapernaum, si nye wo de du me
eɖo afi ma eteƒe medidi hafi ame aɖewo kɔ ŋutsu aɖe si le lãmetutudɔ lém la ɖe aba dzi vɛ o
yesu kpɔ be ameawo ƒe xɔse de to ŋutɔ eya ta egblɔ na dɔnɔa be, “vinye, wò dzi nedze eme elabena wotsɔ wò nu vɔ̃wo ke wò
”
yudatɔwo ƒe agbalẽfiala aɖewo siwo nɔ afi ma se nya siwo do le yesu nu la gblɔ na wo nɔewo be, “nu ka! ame sia gblɔ busunya
”
yesu nya nu si nɔ woƒe susu me eya ta wòbia wo be, “nu ka tae miele nu baɖa siawo ƒomevi susum ɖo?
mibu eŋuti kpɔ be kae le bɔbɔe wu, be woagblɔ na ame sia be,“wotsɔ wò nu vɔ̃wo ke wò,” alo woagblɔ nɛ be, “tsi tre nãzɔ azɔli?”
ke azɔ mafia mi bena ŋusẽ le nye mesia la si le anyigba sia dzi be matsɔ nu vɔ̃wo ake eye mada gbe le ame sia ŋu atsɔ aɖe ŋusẽ sia fia mi
” esi wògblɔ nya sia vɔ la etrɔ ɖe dɔnɔ la gbɔ gblɔ nɛ bena, “tsi tre nãŋlɔ wò aba ne nãzɔ ayi aƒeme!”
amea tsi tre enumake eye wòfɔ eƒe nuwo heyi aƒe me
nyateƒe, vɔvɔ̃ gã aɖe dze ameha bliboa dzi elabena yesu wɔ nukunu sia le woawo ŋutɔ ŋkume wokpɔ eye wokafu mawu be wòna ŋusẽ triakɔ sia tɔgbi amegbetɔ!
esi yesu nɔ tsa ɖim le dua me la, eva ke ɖe dugadzɔla aɖe si woyɔna be mateo la ŋu wònɔ afi si wodzɔa duga lena
yesu yɔe gblɔ nɛ bena, “va dze yonyeme ne nãzu nye nusrɔ̃la
”mateo tso enumake eye wòdze yesu yome
gbe ma gbe fiẽ la, mateo kpe yesu kple eƒe nusrɔ̃lawo be woava ɖu nu le ye gbɔ
dugadzɔlawo kple ame baɖa bubuwo hã nɔ amekpekpeawo dome
farisitɔwo kpɔ esia ale wobia yesu ƒe nusrɔ̃lawo bena, “nu ka ta miaƒe nufiala dea ha kple ame tovowo abe esiawo ene?”
yesu se nya la eye wòɖo eŋu na wo gblɔ be, “ame siwo mele dɔ lém o la mehiã atikewɔla o, ke boŋ ame siwo le dɔ lém lae hiãe
”
ke miyi miasrɔ̃ nu si gblɔm mawunya sia le, ‘nublanuikpɔkpɔe medi ke menye vɔsa o
nyemeva be mayɔ ame dzɔdzɔewo o ke boŋ nu vɔ̃ wɔlawo
”
gbe ɖeka la, yohanes mawutsidetanamela ƒe nusrɔ̃lawo va yesu gbɔ va biae bena, “nu ka ta wò nusrɔ̃lawo metsia nu dɔna abe ale si mí kple farisitɔwo míewɔna ene o?”
yesu hã bia wo bena, “đe wòle be ŋugbetɔsrɔ̃ la xɔlɔ̃wo nanɔ konyi fam, atsi nu adɔ le esime wòle wo gbɔa? ɣeyiɣi li gbɔna esime woakplɔe adzoe le wo gbɔ
eye le ɣemaɣi me la woagbe nuɖuɖu ãtsi nu adɔ
”womate ŋu atsɔ avɔnuɖeɖi yeye aka avɔ vuvu o, ne wowɔe alea la, avɔ yeye la aho ɖa le teƒea eye teƒe si vuvu la akeke ɖe edzi wu
nenema ke womekɔa aha yeye hã ɖe lãgbalẽgolo xoxo me o
ne wowɔ esia la, aha yeyea ƒe ŋusẽ awɔe be lãgbalẽgolo la awo eye ahaa kple goe la katã dome agblẽ
lãgbalẽgolo yeye ko me woate ŋu akɔ aha yeye ɖo
ekema aha la kple lãgbalẽgolo la katã woanɔ dedie
”
le esime yesu nɔ nya siawo gblɔm la, yudatɔwo ƒe ƒuƒoƒe ƒe amegã aɖe va egbɔ va dze klo ɖe eŋkume hede ta agu nɛ
egblɔ na yesu bena, “vinye nyɔnuvi ku fifi laa gake mexɔe se be ãte ŋu ana wòagagbɔ agbe nenye be èva ka asi eŋu ko
”
yesu kple eƒe nusrɔ̃lawo dze mɔ ɖo ta amegã la ƒeme enumake
esime wonɔ mɔa dzi la, nyɔnu aɖe si nɔ ʋusisidɔ lém ƒe wuieve sɔŋ la va ka asi eƒe awu to,
elabena egblɔ le eɖokui me bena, “nenye be meka asi eƒe awu to teti ko la nye lãme asẽ
”
yesu trɔ ɖe eŋu gblɔ nɛ bena, “vinyɔnuvi wò dzi nedze eme! wò xɔse la da gbe le ŋuwò
” tso gbe ma gbe ko la nyɔnua ƒe dɔa vɔ nɛ keŋ
esi yesu va ɖo amegã la ƒeme la, ekpɔ be amewo nɔ avi fam hoo eye wonɔ kuteƒehawo hã dzim
yesu gblɔ bena, “mina ame siawo katã nado go le xɔa me, elabena ɖevia meku o, alɔ̃ ko dɔm wòle
”ame siwo se nya sia la, ɖu fewu le eŋu eye ɖewo hã koe
wonya ameha la do goe mlɔeba
yesu yi afi si wotsɔ ɖevia mlɔe eye wòlé eƒe alɔnu
nyɔnuvia nyɔ enumake, eti kpo ɖi le aba la dzi eye eƒe lãme sẽ
nukunu sia kaka ɖe nutome blibo la katã me le ɣeyiɣi kpui aɖe ko megbe
le esime yesu do go le aƒea me yina la, ŋkuagbãtɔ eve kplɔe ɖo henɔ ɣli dom bena, “o, fia david vi la, kpɔ nublanui na mí
”
wokplɔe ɖo yi aƒe si me wòge ɖo, tete yesu trɔ ɖe wo ŋu bia wo bena, “miexɔe se be mate ŋu aʋu ŋku na mia?” woɖo eŋu nɛ be, “ẽ, aƒetɔ”
ale yesu tɔ asi woƒe ŋkuwo hegblɔ bena, “ava eme na mi abe alesi miexɔe se ene
”
enumake woƒe ŋkuwo ʋu eye wode asi nukpɔkpɔ me nyuie
yesu de se na wo vevie bena womegagblɔ nu si yewɔ na wo la na ame aɖeke o
ke ameawo mewɔ ɖe yesu ƒe didi dzi o ke boŋ esi wodo ɖe ablɔ dzi ko la, wokaka nu si wòwɔ na wo la eye eƒe ŋkɔ ɖi hoo le du bliboa me
esi yesu nɔ dzodzom le afi ma la, wokplɔ ŋutsu aɖe si me gbɔgbɔ vɔ̃ nɔ eye metea ŋu ƒoa nu o la, vɛ nɛ
yesu nya gbɔgbɔ vɔ̃ la do goe le amea me eye wòde asi nuƒoƒo me enumake
nu sia wɔ nuku na ameha la ŋutɔ ale wogblɔ na wo nɔewo be, womekpɔ esia tɔgbi kpɔ le israel o
ke farisitɔwo ya gblɔ bena, “nu si ta wòte ŋu nyaa gbɔgbɔ vɔ̃woe nye be, satana si nye gbɔgbɔ vɔ̃wo ƒe fia la le eya ŋutɔ me
”
yesu tsa le kɔƒe kple du siwo le nuto ma me la me kpe ɖo, enɔ mawunya gblɔm le yudatɔwo ƒe ƒuƒoƒewo eye wònɔ gbeƒã ɖem fiaɖuƒe la ƒe nyanyui la hã
eye afi sia afi si wòyi la, eda gbe le dɔ vovovo lélawo ŋu
ameawo ƒe nu wɔ nublanui nɛ ŋutɔ elabena nu geɖewo nɔ fu ɖem na wo ke womenya nu si woawɔ o
đe ko wonɔ abe alẽha si kplɔla meli na o la ene
yesu gblɔ na eƒe nusrɔ̃lawo be, “agblemenukuawo sɔ gbɔ ŋutɔ gake dɔwɔlawo mesɔ gbɔ kura o!
eya ta mibia agbletɔa be wòadɔ dɔwɔla geɖewo ɖa be woawɔ dɔ le eƒe agblewo me
”
yesu yɔ eƒe nusrɔ̃la wuieveawo ƒo ƒui eye wòna ŋusẽ wo bena woanya gbɔgbɔ vɔ̃wo le amewo me eye woada dɔ sia dɔ ƒomevi
eƒe nusrɔ̃la wuieveawo ƒe ŋkɔwoe nye
simɔn, ame si woyɔna hã be petro, andrea, petro nɔvi, yakobo kple nɔvia yohanes, ame siwo nye zebedeo viwo,
filipo, bartolomeo, toma, mateo, nudzɔla, yakobo, alfeo vi, tadeo,
simɔn, ame si nye zelote dunyaheha sesẽ aɖe me nɔla, kple yuda iskariɔt, ame si va dee asi
yesu dɔ wo kple gbedeasi sia bena, “migayi trɔ̃subɔlawo kple samariatɔwo gbɔ o,
ke boŋ miyi israelvi siwo nye mawu ƒe alẽ bubuwo ko gbɔ
miyi miagblɔ na wo be, dziƒofiaɖuƒe la va ɖo vɔ
mida gbe le dɔnɔwo ŋu, migbɔ agbe ame kukuwo, mina anyidzelawo ŋuti nakɔ, eye minya gbɔgbɔ vɔ̃wo do goe le amewo me
mina nu amewo faa abe ale si wona mi ene!
” migatsɔ ga aɖeke ɖe asi le miaƒe mɔzɔzɔ me o,
migatsɔ mɔzɔkotoku kple awu bubuwo hã ɖe asi o, eye migatsɔ afɔkpa alo atizɔti teti hã o, elabena ame siwo ŋu miakpe ɖo la woawo hã akpɔ mia dzi
nenye be miege ɖe du alo kɔƒe aɖe me la, midi mawuvɔ̃la aɖe mianɔ eƒe aƒeme va se ɖe esime miadzo ayi du bubu me
nenye be miege ɖe aƒe aɖe me la, mido gbe na ameawo eye miabia dzeƒe ɖokuibɔbɔtɔe
nenye be aƒea me tɔwo nye mawuvɔ̃lawo vavã la, miyra wo, ke ne womele nenema o la migayra wo o
ne du aɖe me tɔwo alo aƒe aɖe me tɔwo mexɔ mi o eye womeɖo to mi o la, miʋuʋu miaƒe afɔke ɖe teƒea ne miadzo
le nyateƒe me la, anɔ bɔbɔe na sodom kple gomoratɔwo le ʋɔnudrɔ̃gbe la tsɔ wu ame siawo ƒomevi”
mele mia dɔm abe alẽwo ene ɖo ɖe amegaxi nyanyrãwo dome
midze aye abe dawo ene eye midza abe akpakpawo ene
mikpɔ mia ɖokuiwo dzi nyuie le amewo ŋuti! elabena woalé mi adrɔ̃ ʋɔnu mi eye woaƒo mi le woƒe ƒuƒoƒewo
ẽ, le tanye la, woadrɔ̃ ʋɔnu mi le fiawo kple mɔmefiawo ŋkume
ke esia anye mɔnukpɔkpɔ na mi bena miagblɔ nyanyui la na wo, kple xexeame katã
” nenye be wolé mi, kplɔ mi yi ʋɔnui la, migatsi dzi le nu si miagblɔ ŋuti o, elabena woade nya si tututu wòle be miagblɔ la susu me na mi le ɣeyiɣi ma me
elabena menye mia ŋutɔwoe aƒo nu o, ke boŋ mia fofo si le dziƒo la ƒe gbɔgbɔe le nu ƒo ge to mia dzi
” mele egblɔm na mi bena, nɔvi ahe nɔvi ade ku me, eye vi fofo ade ye ŋutɔ via asi
đeviwo atsi tre ɖe woawo ŋutɔ dzilawo ŋuti eye woahe wo ade ku me
ame sia ame alé fu mi elabena mienye tɔnyewo
ke mia dometɔ siwo anɔ tsitre sesĩe va se ɖe nuwuwua la akpɔ ɖeɖe
” nenye be woti mia yome le du aɖe me la misi yi du bubu me! nye mesia la, matrɔ agbɔ hafi miawu tsatsa le israel duwo katã me nu
minyae be sukuvi menyaa nu wua eƒe nufiala o
nenema ke subɔla mewua eƒe aƒetɔ o
ne nya aɖe dzɔ ɖe nufiala aɖe dzi la eƒe sukuvi la hã dzie nye ma wòdzɔ ɖo
nenema ke ne nya aɖe dzɔ ɖe aƒetɔ aɖe dzi la, eƒe subɔvi hã le eme
eye esi wònye be woyɔ nye, aƒea dzi kpɔla be satana ɖe, aleke woayɔ miawoe
migavɔ̃ ame siwo ado ŋɔdzi na mi la o
elabena ŋkeke li gbɔna esi dzi woƒe adzame ɖoɖo vɔ̃wo adze le gaglãgbe eye ame sia ame akpɔ nyateƒe la adze sii
” nya siwo gblɔm mele na mi le bebeme la migblɔ wo kple ɣli le gaglãgbe
ne mede gbe to me na mi la, miɖe gbeƒãe
” migavɔ̃ na ame siwo ate ŋu awu miaƒe ŋutilã ke womate ŋu awu miaƒe gbɔgbɔ o la gbeɖe o! mivɔ̃ mawu ɖeka hɔ̃ ame si si ŋusẽ le be wòawu ŋutilã kple gbɔgbɔ la siaa le dzomavɔ me
nenie enye atsutsrɔe ɖeka ƒe home? menye pesewa ɖeka pɛ ye oa? ke wo dometɔ ɖeka pɛ hã meli si ta mia fofo la mekpɔna o
miaƒe taɖa katã gɔ̃ hã ƒe xexlẽme le nyanya me na mawu
eya ta migatsi dzi ɖe naneke ŋu o, miawo la miexɔ asi na mawu tsɔ wu atsutsrɔewo
” ame sia ame si aʋu menye le dutoƒo la, nye hã maʋu eme le fofo la gbɔ le dziƒo
ke ne ame aɖe gbe nu le gbɔnye le dutoƒo la, nye hã magbe nu le egbɔ le fofonye gbɔ le dziƒo
” migabu xaa bena meva be mahe ŋutifafa va anyigba dzi o
nyemeva be mahe ŋutifafa vɛ o ke boŋ yie metsɔ vɛ,
elabena meva be mana, ŋutsu natso ɖe fofoa ŋu, vinyɔnu natso ɖe dadaa ŋu eye lɔ̃xoyɔvi natso ɖe lɔ̃xoa ŋu
ame ƒe futɔwo anye eya ŋutɔ ƒe aƒemetɔwo
’
nenye be mielɔ̃ mia dadawo kple mia fofowo tsɔ wum la ekema miedze be mianye tɔnyewo o, nenema ke ne mielɔ̃ mia vinyɔnuwo kple mia viŋutsuwo tsɔ wum la, miedze be mianye tɔnyewo o
ne ame aɖe gbe metsɔ eƒe atitsoga dze yonyeme o la eya hã medze anye tɔnye o
” nenye be ame aɖe ku ɖe eƒe agbe ŋuti vevie la, abui ke ne ame aɖe tsɔ eƒe agbe na ɖe tanye la, akpɔe le nuwuwua
” ne ame aɖe xɔ mi nyuie la nyee wòxɔ
eye ne ame aɖe xɔm la exɔ mawu si dɔm ɖa
nenye be miexɔ nyagblɔɖila aɖe be enye mawu ƒe ame la, woana fetu si ƒomevi woana nyagblɔɖila la ke miawo hã, eye nenye be miexɔ ame nyui siwo vɔ̃a mawu le wòƒe dzadzɛnyenye ta la woana fetu si woana woawo hã mi
ne ame aɖe ana tsi fafɛ kplu ɖeka ame gblɔe siawo dometɔ ɖeka, be enye nye nusrɔ̃la ta la, mele egblɔm na mi le nyateƒe me be, eƒe fetu matsi eŋu o
”
esi wòde se na nusrɔ̃la wuieveawo alea vɔ megbe la, yesu ŋutɔ dze mɔ nɔ mawunya gblɔm le duwo me nɔ yiyim, abe ale si wòɖoe da ɖi ene
yohanes mawutsidetanamela, ame si nɔ gaxɔ me le ɣeyiɣi siawo me la se nukunu gbogbo siwo katã mesia la nɔ wɔwɔm
le esia ta edɔ eƒe nusrɔ̃lawo ɖo ɖe yesu gbɔ be woabiae be,
” wò tututue nye ame si ƒe vava míele mɔ kpɔm na loo alo ame bubu aɖe gali gbɔna?”
wova bia nya sia yesu eye wòɖo eŋu na wo bena, “mitrɔ yi yohanes gbɔ ne miagblɔ nukunu siwo katã mewɔ miekpɔ la nɛ
migblɔ nɛ be, meʋu ŋku na ŋkunɔwo, mena be tekunɔwo alo bafawo le azɔli zɔm, anyidzelawo ŋuti kɔ eye tokunɔwo le nu sem, nenema ke mena be ame kukuwo le agbe gbɔm, migblɔ ale si mele nyanyui la gblɔm na ame dahewoe la hã nɛ
migblɔ nya sia hã nɛ be, ‘woayra ame siwo xɔa dzinye sena ɖikeke manɔmee
’”
esi yohanes ƒe nusrɔ̃lawo nɔ dzodzom la, yesu dze nuƒoƒo na ameha la tso yohanes ŋu gɔme be, “ ‘nu ka miedo go yi gbedzi be miakpɔ? aƒla si ya le ƒoƒoma?
ne mele eme nenema o la, nu kae miedo go be miakpɔ? ame si do awu nyuiwoa? ao, ame siwo do awu nyuiwo la le fiasãwo me
ekema nu kae miedo go ɖakpɔ? nyagblɔɖila aɖea? ẽ, gake mele egblɔm na mi be ewu nyagblɔɖila gɔ̃ hã
elabena yohanes enye ame si ŋu woŋlɔ ɖi le be, ‘madɔ nye dɔla ɖe ŋgɔwò, ame si adzra wò mɔ ɖo hafi nãva
’
” enye nyateƒe be, le amegbetɔƒomea katã dome la, ame aɖeke mede ŋgɔ wu yohanes mawutsidetanamela o
ke megale egblɔm na mi kple kakaɖedzi hã be, ame suetɔ kekeake si le dziƒofiaɖuƒea me la kɔ wu eya amea!
tso yohanes mawutsidetanamela ƒe ŋkekewo me va se ɖe fifia la, dziƒoƒiaɖuƒe la le ŋgɔ yim ŋusẽtɔe eye ŋkumesesẽtɔwoe le eham
elabena se la, kple nyagblɔɖilawo katã va se ɖe yohanes dzi gblɔẽ da ɖi,
eye ne miedi be yewoaxɔ nya siwo gblɔm mele la, ekema minyae be, yohanes enye eliya, ame si nyagblɔɖilawo gblɔ be ava do ŋgɔ
ne ame aɖe le klalo be yease nu la, nesee azɔ!
” aleke magblɔ tso dukɔ sia ŋuti? ame siawo le abe ɖevi siwo le fefem hele gbɔgblɔm na wo nɔewo be,
‘míedzi dzidzɔhawo na mi gake miekpɔ dzidzɔ o, eya ta míedzi kuhawo gake miefa konyi hã o!’
yohanes mawutsidetanamela menoa wain teti hã o, eye wòtsia nu dɔna zi geɖe, gake miegblɔ be, gbɔgbɔ vɔ̃ le eme
ke nye mesia la, meɖua nu, noa nu, eye miawo ke miegblɔ tso ŋunye be, nutsuɖula kple ahatsunolae wònye, eye wòdea ha kple nu vɔ̃ wɔlawo! “ke mawu ƒe nunya tsoa afia na eɖokui to eƒe nuwɔnawo me
”
azɔ yesu he nya ɖe du siwo me wòwɔ eƒe nukunu geɖewo le la ŋu elabena wogbe be yewomaxɔ mawu dzi se o
egblɔ le wo ŋu be, “baba na mi, korazin kple betsaida! elabena ɖe wònye tiro kple sidɔn siwo nye du vɔ̃ɖiwo la mee mewɔ nukunu siwo mewɔ le miaƒe ablɔwo me le la, ne du mawo me tɔwo tsɔ ɖokuibɔbɔ kple vevesese dzudzɔ nu vɔ̃ wɔwɔ xoxo
le nyateƒe me la anɔ bɔbɔe na sidɔn kple tiro le ʋɔnudrɔ̃gbe la tsɔ wu mi!
eye wò kapernaum, togbɔ be wode bubu gã aɖe ŋuwò hã la, ãyi dzomavɔ la me, elabena nenye sodom ye mewɔ nukunu klitsu siwo mewɔ le mewò le la, ne wometsrɔ̃ dua o ke boŋ anɔ anyi va se ɖe egbe
le nyateƒe me la, anɔ bɔbɔe na sodom le ʋɔnudrɔ̃gbe la tsɔ wu wò
”
le ɣeyiɣi sia me, yesu do gbe ɖa bena, “o fofonye, dziƒo kple anyigba ƒe aƒetɔ, meda akpe na wò bena nèɣla nyateƒe la ɖe ame siwo bu wo ɖokuiwo nunyala gãwoe, ke nèɖe nu siawo fia ɖevi suewo
ẽ, fofo meda akpe be edze ŋuwò be nãwɔe nenema!”
egblɔ yi edzi be, “fofonye tsɔ nu siwo katã nye nyateƒe la de asi nam
fofo, la koe nya ame si ƒomevi vi la nye, eye vi la kple ame siwo vi la ɖee fia la koe nya fofo la
” agbagbadzelawo kpekpe
mite va gbɔnye mi ame siwo ŋu ɖeɖi te eye agba le mia wum la eye nye la mana miadzudzɔ
mitsɔ nye kɔkuti la ɖo mia ɖokui dzi eye miasrɔ̃ nu le gbɔnye, elabena mefa, mebɔbɔ ɖokuinye ɖe anyi le dzime, eye miaƒe luʋɔwo agbɔ ɖe eme
elabena nye kɔkuti la tsɔtsɔ le bɔbɔe eye nye agba la le wodzoe
”
gbe ɖeka la, yesu kple eƒe nusrɔ̃lawo zɔ to bligble aɖewo me yina afi aɖe
gbe ma gbe nye sabat ŋkeke
dɔ nɔ nusrɔ̃lawo wum ɣemaɣi eya ta woŋe bli aɖewo eye woklẽ wo heɖu
farisitɔ aɖewo kpɔ wo eye wohe nya ɖe yesu ŋu gblɔ bena, “wò nusrɔ̃lawo le sea dzi dam
elabena wole nu ŋem le sabat ŋkeke dzi
”
ke yesu bia wo be, “miexlẽ nu si fia david kple eŋutimewo wɔ esi dɔ wu wo la oa?
eya kple eŋutimewo yi gbedoxɔ me, eye woɖu abolo tɔxɛ si wòle be osɔfowo ko naɖu la
miexlẽe le mose ƒe segbalẽa me kpɔ be osɔfo siwo le dɔ wɔm le gbedoxɔ me la kpɔ mɔ awɔ dɔ le sabat ŋkekea dzi oa?
le nyateƒe me la, ame aɖe le afi sia si de ŋgɔ boo wu gbedoxɔ sia!
mawunya aɖe gblɔ be, ‘nublanuikpɔkpɔ dim mele tso mia gbɔ ke menye miaƒe vɔsawo o
’ ne ɖe miese mawunya sia gɔme la anye ne miahe nya ɖe ame siwo medze agɔ o la ŋu o
elabena amegbetɔ vi la, nye aƒetɔ na sabat ŋkekea gɔ̃ hã
”
le esia megbe la, eyi yudatɔwo ƒe ƒuƒoƒe
eye wòkpɔ ame aɖe si titi lé asi na le afi ma
farisitɔ siwo nɔ afi ma la biae enumake bena, “ele sea nu be woada gbe le ame ŋu le sabat ŋkekea dzia?” wonɔ mɔ kpɔm be aɖo eŋu be “e”, ale be yewoalée
ke yesu ɖo eŋu na wo bena, “nenye be wò alẽ ge ɖe vudo me le sabat ŋkeke dzi ɖe mãɖee le eme oa? àɖee le eme godoo!
ke ɖe amegbetɔ ƒe agbe mele vevie tsɔ wu alẽ tɔ oa? eya ta enyo vavã be woawɔ dɔ nyui le sabat ŋkekea dzi
”
azɔ egblɔ na ame si titi lé asi na bena, “dzɔ wò asi”, eye esi wòdzɔe la, eƒe asi gaɖɔ ɖo abe evelia ene
le nu si yesu wɔ ta la, farisitɔwo yɔ takpekpe kpata aɖe bena yewoawɔ ɖoɖo ɖe ale si yewoawɔ alée awu ŋuti
yesu nya susu vɔ̃ si ɖom farisitɔawo nɔ eya ta edzo le ƒuƒoƒea, ke ame geɖewo kplɔe ɖo hoo eye wòda gbe le dɔnɔ siwo katã le wo dome la ŋu
ke exlɔ̃ nu wo vevie be womegagblɔ nukunu siwo wɔm yele la na amewo o
esia wu yesaya ƒe nya si wògblɔ ɖi tso eŋuti nu bena,
“ nye kɔ nãkpɔ nye dɔla la ɖa, kpɔ ame sia ɖa, eyae nye nye ametiatia la
eyae nye nye lɔlɔ̃tɔ, si ŋu nye luʋɔ kpɔa dzidzɔ le
made nye gbɔgbɔ eme eye wòadrɔ̃ ʋɔnu dukɔwo
mewɔa dzre alo doa ɣli o, eye mèle eƒe gbe se ge le ablɔwo dzi hã o!
mewɔa fu ame gblɔewo alo tsia woƒe mɔkpɔkpɔ suetɔ gɔ̃ hã nu o
le eƒe dziɖuɖu mlɔetɔ me la, atsi dzrehehe ɖe sia ɖe nu
eye eƒe ŋkɔ anye xexeame katã ƒe mɔkpɔkpɔ
”
azɔ wokplɔ ame aɖe, si me gbɔgbɔ vɔ̃ le, eye wònye ŋkuagbãtɔ kple aɖetututɔ la va yesu gbɔe eye wòda gbe le eŋu ale be wòte ŋu nɔ nu ƒom henɔ nu kpɔm nyuie hã
nukunu sia wɔ moya na ameha la ale gbegbe be wodo ɣli gblɔ be, “alo ame siae nye david vi la?”
esi farisitɔwo se nukunu si yesu wɔ la wogblɔ le wo ɖokuiwo me be, “ame sia tea ŋu nyaa gbɔgbɔ vɔ̃ le amewo me to belzebub si nye gbɔgbɔ vɔ̃wo ƒe fia la ƒe ŋusẽ me
”
yesu nya nu si gblɔm wonɔ eya ta eɖo ŋu na wo bena, “fiaɖuƒe si ma ɖe akpa eve eye wotsi tre ɖe wo nɔewo ŋu la azu aƒedo
eye du alo aƒe si ma hetsi tre ɖe ye ŋutɔ ɖokui ŋu la agbã
nenye be satana gale satana nyam le amewo me la, ekema eya hã tsi tre ɖe eya ŋutɔ ɖokui ŋu
ale ke lawɔ eƒe fiaɖuƒe la anɔ te mahã?
ne miele gbɔgblɔm be mele gbɔgbɔ vɔ̃wo nyam kple satana ƒe ŋusẽ ɖe, ŋusẽ kae miaƒe amewo ya zãna ne wole gbɔgbɔ vɔ̃wo nyam? miaƒe amewo boŋ neɖo nya si mietsɔ ɖe ŋutinye la ŋu na mi
nenye be mawu ƒe gbɔgbɔe metsɔ le gbɔgbɔ vɔ̃wo nyami la, ekema minyae be mawufiaɖuƒe la va ɖo mia dome
nenye be ame aɖe di be yeagbã satana ƒe fiaɖuƒe la, ele nɛ be wòalé satana abla ɖe ka me gbã
eye mɔ sia dzi koe wòate ŋu ato anya eƒe gbɔgbɔ vɔ̃wo le amewo me
misee be ame si mele dzinye o la tsi tre ɖe ŋunye, eye ame si meƒoa ƒu nuwo kplim o la eyae kanɛ hlẽna
nu vɔ̃ wɔwɔ ɖe gbɔgbɔ kɔkɔe ŋu
eya ŋuti mele egblɔm na mi be woatsɔ nu vɔ̃ sia nu vɔ̃ kple busunya sia busunya ake amewo, ke busunya ɖe gbɔgbɔ kɔkɔe ŋu ya la womatsɔe ake o
ne ame aɖe agblɔ nya ɖe amegbetɔvi la ŋuti la woatsɔe akee, ke ne ame aɖe agblɔ nya ɖe gbɔgbɔ kɔkɔe ŋuti la womatsɔe akee le agbe sia kple agbe si le vava ge la me o
wotsɔa ati ɖe sia ɖe ƒe kutsetse tsɔna dzea sii
ati nyui la, ku nyui wòtsena eye ati manyomanyo hã tsea ku manyomanyo
mi, da ƒe dzidzimeviwo! aleke mi ame vɔ̃ɖi siawo miate ŋu agblɔ nya nyui aɖe? elabena nya sia nya si ame gblɔna la tso eƒe dzi me
ame nyui ƒe nuƒo fiana be nu nyui wɔwɔ yɔ eƒe dzi me
ke ame vɔ̃ɖi ya ƒe dzi me yɔna fũ kple nu vɔ̃, eye eƒe nuƒo ɖea vɔ̃ɖivɔ̃ɖinyenye sia fiana
mele egblɔm na mi kple kakaɖedzi be, mia dometɔ ɖe sia ɖe ana akɔnta le nya vlo ɖe sia ɖe si ado tso eƒe nu me la ŋu le ʋɔnudrɔ̃gbe la
eya ta minyae bena nya si ado tso miaƒe nume fifia lae afia afi si mianɔ le ʋɔnudrɔ̃gbe la eye eyae woatsɔ atso afia na mi loo, alo woatsɔ abu fɔ mi
’ ”
tete yudatɔwo ƒe agbalẽfialawo kple farisitɔ aɖewo bia tso esi be, “nufiala, míedi dzesi kple nukunu aɖe tso gbɔwò
”
yesu ɖo eŋu gblɔ na wo bena, “dzidzime vɔ̃ɖi, wɔahasi le dzesi kple nukunu dim
ke ɖeke meli wu nyagblɔɖila yona ƒe dzesi la o
elabena ale si yona nɔ tɔmelã gã la ƒe dɔme ŋkeke etɔ̃ kple zã etɔ̃ ene la, nenema ke nye amegbetɔ vi la hã manɔ anyigba ƒe tume ŋkeke etɔ̃ kple zã etɔ̃
le ʋɔnudrɔ̃gbe la, ninivetɔwo atsi tre ɖe dukɔ sia ŋuti eye woabu fɔ mi
elabena esi yona gblɔ mawunya na wo la wotrɔ dzime, ɖe asi le woƒe nu tovowo wɔwɔ ŋu hetrɔ ɖe mawu gbɔ
ke azɔ la, ame aɖe le mia dome si de ŋgɔ wu yona boo gake miegbe be yewomaxɔ edzi ase o
fianyɔnu si tso sheba la atsi tre ɖe dukɔ sia ŋu le ʋɔnudrɔ̃gbe eye wòabu fɔe, elabena exa ɖe salomo ƒe nunya ta tso didiƒe ke va egbɔ bena yease eƒe nufiamenyawo, ke azɔ ame aɖe si kɔ wu salomo la le mia dome
ne gbɔgbɔ vɔ̃ aɖe do go le ame aɖe me la, eyina gbedzi afi si wòtsana le ɣeyiɣi aɖe sinu nɔa sitsoƒe dim, ke ne mekpɔ ɖeke o la,
ekema egblɔna be, ‘matrɔ agayi aƒe si me medo le la boŋ’ ne etrɔ va la ekpɔna be aƒea me ɖi gbɔlo, wokplɔ eme nyuie eye nu sia nu le ɖoɖo nu
ekema gbɔgbɔ vɔ̃ la yina ɖayɔa gbɔgbɔ vɔ̃ adre bubu siwo vlo wu eya ŋutɔ, eye wogena ɖe aƒea me nɔa afi ma
esia wɔnɛ be amea ƒe nɔnɔme vɔ̃ɖina wu tsãtɔ
alea tututue wòanɔ na dzidzime vɔ̃ɖi siae
”
esi yesu ganɔ nu ƒom na ameha la, dadaa kple nɔviaŋutsuwo nɔ aƒea godo eye wonɔ didim be yewoaƒo nu kplii
ame aɖe gblɔe nɛ be, “dawò kple nɔviwò ŋutsuwo le egodo le didim be yewoaƒo nu kpli wò
”
yesu bia amea be, “ame kae nye danye eye ame kawoe nye nɔvinyeŋutsuwo?”
azɔ edo asi ɖe nusrɔ̃lawo gbɔ gblɔ bena, “mikpɔ ame siawo ɖa! woawoe nye danye kple nɔvinyeŋutsuwo
”
eyi edzi be, “ame si le fofonye si le dziƒo la ƒe lɔlɔ̃nu wɔm lae nye danye, nɔvinyeŋutsu kple nɔvinyenyɔnu
”
gbe ma gbe yesu do go tso aƒea me yi ɖanɔ anyi ɖe ƒua nu
ameha gã aɖe gaƒo ƒu ɖe eŋu ale gbegbe be ege ɖe ʋu aɖe me eye wòyi ɖe ƒua dzi vie bɔbɔ nɔ anyi ke ameha la tɔ ɖe ƒua ta
egblɔ nya geɖewo na wo to lododo me be, “agbledela aɖe yi nuku wu ge
esi wònɔ nukua wum la, ɖewo ge ɖe mɔ to eye xeviwo va fɔ wo mi
đewo hã ge ɖe kpenyigba dzi afi si ke sue aɖe ko nɔ, nuku siawo tsi vlɔvlɔvlɔ,
gake esi ŋdɔ ʋu ɖe wo dzi la, woyrɔ eye woku elabena woƒe kewo mede to o
nuku bubuwo ge ɖe ŋu me, eye ŋu vu tsyɔ wo dzi woku
ke nuku aɖewo hã ge ɖe anyigba nyuitɔ la dzi, eye womie tsi hetse ku geɖewo, ɖewo tse blaetɔ̃, bubuwo tse blaade eye ɖewo hã tse alafa
ne tosenu li na mi la, mise nya siawo
”
eƒe nusrɔ̃lawo va egbɔ va biae bena, “nu ka ta ɣesiaɣi ko nènɔa nu fiam amewo to lododo me ɖo?”
eɖe eme na wo bena mi nusrɔ̃lawo koe wona mɔnukpɔkpɔ be mianya nu si dziƒofiaɖuƒe la nye, ke womena mɔnukpɔkpɔ sia ame bubuwo o
ame si si nu le la, eyae woana nui ale be nu si le esi la nasɔ gbɔ ɖe dzi, ke ame si si nu mele o la, sue si le esi hã la woaxɔe le esi wòatsi asi ƒuƒlu
nu sia tae metsɔa lododo fia a nu amewoe ɖo be, tɔgbɔ be woanɔ nua kpɔm hã la womakpɔe adze sii o, eye woanɔ esem gake womase egɔme o
” nya sia wu nyagblɔɖila yesaya ƒe nyagblɔɖi sia nu bena, ‘wosea nya, ke womesea egɔme o, wokpɔa nu, ke womedzea si nu si wokpɔ la o!
elabena woƒe dziwo ku atri hedo kpeɖi, woƒe towo hã tri, eye woŋe aɖaba ƒu nu siwo wokpɔ la dzi,
elabena womekpɔa nu alo sea nu gɔme ale be woagatrɔ ɖe mawu ŋu eye mada gbe le wo ŋu o,’ ke woyra miawo ya ƒe ŋkuwo kple towo, elabena wokpɔa nu eye wodzea sii, wosea nya eye wosea egɔme
mawuvɔ̃la geɖewo kple nyagblɔɖila geɖewo di vevie bena yewoakpɔ nu siwo kpɔm miele eye yewoase nya siwo sem miele gake womete ŋui o
” lo si medo tso nukuwula ŋuti la ƒe gɔmeɖeɖee nye si!
anyigba alo mɔto afi si nuku aɖewo ge ɖo la, nye ame aɖe ƒe dzi
ame sia sea nyanyui la tso mawufiaɖuƒe la ŋuti gake mesea egɔme o, ale satana vana eye woɖea nyanyui la le eƒe dzi me
kpenyigba lae nye ame si sea nyanyui la eye eƒe dzi xɔnɛ kple dzidzɔ,
gake dzi sia meli ke o, ale be mawunya la meƒoa ke ɖe to o, ale le ɣeyiɣi ʋee aɖe ko megbe nenye be fukpekpe kple yometiti va la, eƒe xɔse nu tsina eye wòdea megbe
anyigba si dzi yɔ kple ŋuve lae nye ame si sea mawunya la gake dzitsitsi ɖe xexemenuwo kple kesinɔnuwo ŋu hea eƒe susu ɖa tso mawunya la gbɔ, eya ta metsea ku aɖeke na mawu o
anyigba nyui lae nye ame si ƒe dzi sea mawunya la eye wòsea egɔme, eye eya hã yina ɖakplɔa ame blaetɔ̃, blaade alo alafa ɖeka bubu gɔ̃ hã vana dziƒofiaɖuƒea mee
”
lo bubu si yesu gado hãe nye esi, “dziƒofiaɖuƒe la le abe ame si ƒã bli ɖe eƒe agble me ene
ke esi wòmlɔ anyi le zã me la, eƒe futɔ va ƒã gbeku vɔ̃wo ɖe bliawo dome
esi bliawo de asi tsitsi me la, gbeku vɔ̃awo hã tsi kpli wo
agblea dzi kpɔlawo va agbletɔ la gbɔ va biae be, ‘aƒetɔ, alo menye nuku nyui nèƒã ɖe wò abɔ me oa? afi ka gbeku vɔ̃ siawo tso?
” agbletɔ la ɖo eŋu na wo bena, ‘futɔ aɖe kokokoe wɔ nenem nu sia
’ “agbledzikpɔlawo biae bena, ‘ekema miho gbeku vɔ̃awo ƒu gbe mahã?’
” eɖo eŋu na wo bena, ‘gbeɖe, migawɔe o, ne miebe yewoaho gbeku vɔ̃awo la, miaho blia hã
eya ta mina wo katã natsi aduadu va se ɖe nuŋeɣi, ekema mana nuŋelawo naho gbekuawo atɔ dzo wo, eye woatsɔ bli la akɔ ɖe nye ava me!’”
lo bubu si wògado na wo lae nye esi
“dziƒofiaɖuƒe la le abe ʋuti ƒe ku si nye atikutsetse suetɔ kekeake si wodo ɖe anyigba tume ene
togbɔ be enye atiku suetɔ wu le atikuwo dome hã la, ne etsi la, eva zua ati gã si ƒoa atiwo katã ta, eye xeviwo va wɔa atɔ ɖe eme hekpɔa gbɔdzɔe
”
yesu yi edzi kple lododo bubu be
“dziƒofiaɖuƒe la ɖi nyɔnu si le yevubolo wɔm
ekua yevubolowɔ la ɖe sinu eye wòtsɔa nuʋãnu dea eme henyamanɛ va se ɖe esime yevubolomɔ la hona
”
yesu wɔa lododo ŋutidɔ zi geɖe nenye be wòle nu ƒom na amewo, ne ele nu ƒom na wo la, edoa lo ɖeka teti na wo kokoko
elabena wogblɔ nya ɖi bena, “maƒo nu to lododowo me eye maɖe nu ɣaɣla siwo li tso gɔmedzedzea me ke la gɔme
”
azɔ egblẽ ameha la ɖe kpɔa godo eye wòge ɖe aƒea me
eƒe nusrɔ̃lawo va egbɔ gblɔ bena, “đe lo si nèdo tso bligble kple gbeku vɔ̃wo ŋuti me na mi”
egblɔ na wo bena, “enyo, maɖe egɔme na mi
nyee nye agbledela si ƒã bli ɖe nye agble me
agble lae nye xexeame, eye bli lae nye ame si le mawufiaɖuƒe la me, ke gbeku vɔ̃ɖia woe nye dzimaxesetɔwo
futɔ si ƒã gbeku vɔ̃wo ɖe blia me lae nye satana, nuŋeɣi lae nye xexeame ƒe nuwuwu, eye nuŋelawoe nye mawudɔlawo
” le lododo sia me la, woɖe gbeku vɔ̃ɖiawo ɖe aga eye wotɔ dzo wo, nenema ke wòanɔ le xexeame ƒe nuwuwu
madɔ nye dɔlawo ɖa eye woaƒo ame vɔ̃ɖiwo kple nuɖianuwo katã nu ƒu, aɖe wo ɖa le mawufiaɖuƒe la me,
woatsɔ wo aƒu gbe ɖe kpodzo me eye woafia kolikoli
afi sia avifafa kple aɖukliɖuɖu ade dzi le bobobo
ke ame dzɔdzɔewo aklẽ abe ɣe ene le wo fofo ƒe fiaɖuƒe la me
ame si tosenu li na la nese nya siawo
”
dziƒofiaɖuƒea le abe kesinɔnu aɖe si ŋu ame aɖe va ke ɖo le anyigba aɖe me ene
eye le dzidzɔ si wòkpɔ le kesinɔnu sia ŋuti ta la, edzra nu sia nu si le esi bena yeakpɔ ga atsɔ a ƒle anyigba sia kple kesinɔnua katã
” megale egblɔm na mi be, dziƒofiaɖuƒe la ɖi dzonusitsala si le dzonu nyuiwo dim be yeaƒle adzra
eva kpɔ dzonu aɖe si xɔ asi ŋutɔ eya ta eyi ɖadzra nu siwo katã le esi la eye wòƒle dzonu sia
dziƒofiaɖuƒe la gasɔ kple tɔƒodela aɖe si da asabu ɖe tɔme, eye wòɖe lã vovovowo, ɖuɖuawo kple maɖumaɖuawo siaa
esi wòhe asabua va gotae la, enɔ anyi tia lã ɖuɖuawo ɖe afi ɖeka, ke esiwo womeɖuna o la, etsɔ wo ƒu gbe
alea tututu wòanɔ le xexeame ƒe nuwuwu hã, mawudɔlawo ava ma ame vɔ̃ɖiwo ɖa tso ame dzɔdzɔewo gbɔ
woatsɔ ame vɔ̃ɖiwo aƒu gbe ɖe dzo mavɔ me, afi si avifafa kple aɖukliɖuɖu geɖe anɔ
”
azɔ ebia nusrɔ̃lawo be, “miese nya siawo gɔmea?” woɖo eŋu be
“ẽ, miese wo gɔme
”
ale wòɖo eŋu na wo bena, “eya ta sefiala ɖe sia ɖe si wofia nui tso dziƒofiaɖuƒe la ŋuti la, le abe aƒetɔ aɖe si ɖe eƒe kesinɔnu yeye kple xoxoa siaa do goe tso eƒe nudzraɖoƒe ene
”
esi yesu wu lo siawo dodo nu la, edzo le afi ma,
etrɔ yi fofoawo de, eye wòfia nu le woƒe ƒuƒoƒe, ke ewɔ nuku na wo ŋutɔ
wobia be, “afi ka ame sia xɔ nunya kple nukunu gã siwo wɔm wòle tsoe mahã?
đe menye esiae nye atikpala la ƒe viŋutsu oa? đe menye dadaa ŋkɔe nye maria eye nɔviaŋutsuwoe nye yakobo, yosef, simɔn kple yuda oa?
đe nɔvianyɔnuwo katã mele mía dome oa? ekema afi ka gɔ̃e ŋutsu sia kpɔ nu siawo katã tsoe?”
ale wokpɔ nuɖiaɖia le eŋu
ke yesu gblɔ na wo be, “wodea bubu nyagblɔɖila ŋu le afi sia afi negbe le eya ŋutɔ ƒe dume kple eya ŋutɔ ƒe aƒeme ko
”
ale mewɔ nukunu geɖewo le afi ma o le woƒe dzimaxɔse ta
fia herodes se yesu ŋkɔ
ale wògblɔ na eƒe amewo bena, “edze ƒã be yohanes mawutsidetanamelae gagbɔ agbe, eya tae wòte ŋu le nukunu geɖe siawo wɔm
”
azɔ la herodes na wolé yohanes eye woblae de gaxɔme, le herodia nɔvia filipo srɔ̃ ta,
elabena yohanes he nya ɖe herodes ŋu be menyo be wòaxɔ nɔvia filipo srɔ̃ aɖe o
herodes di be yeawu yohanes gake enɔ vɔvɔ̃m be ʋunyaʋunya ava dzɔ elabena amewo katã xɔe se be yohanes nye nyagblɔɖila
gbe ɖeka la, herodes nɔ dzigbe ŋkeke ɖum, eye herodia ƒe vinyɔnuvi va ɖu ɣe le amekpekpeawo ŋkume
eƒe ɣeɖuɖu nyakpɔ na herodes ŋutɔ,
eya ta edo ŋugbe be yeana nu sia nu si nyɔnuvi la abia ye lae
nyɔnuvia bia dada nu si wòabia
dada gblɔ nɛ be nebia yohanes mawutsidetanamela ƒe ta
ale wòva do ɖe fia gbɔ gblɔ nɛ be, “mele yohanes mawutsidetanamela ƒe ta dim le agba me
”
nya sia te ɖe fia la dzi ŋutɔ, gake le atam si wòka ta la, medi be yeaɖu ŋukpe le eƒe amekpekpeawo ŋkume o, ale wòɖe gbe be woatso ta le yohanes nu atsɔ vɛ
ale woyi ɖatso ta le yohanes nu le gaxɔ me,
tsɔ de agba me tsɔ vɛ na nyɔnuvia eye wòtsɔe yi na dadaa
yohanes ƒe nusrɔ̃lawo se nya la eye woyi ɖaxɔ eƒe kukua heyi ɖaɖi
emegbe woyi ɖaka nya la ta na yesu
esi yesu se nya sia la eya ɖeka ge ɖe ʋu aɖe me dzo le afi ma eye wòyi ɖaɣla eɖokui ɖe teƒe tsoabo aɖe
ke ameawo kpɔ afi si wòɖo tae, eya ta wo dometɔ geɖewo tso kɔƒe vovovowo me to afɔ ti eyome
ale esi wòtrɔ va ƒua ta la ekpɔ be ame gbogbo aɖewo nɔ ye lalam
woƒe nu wɔ nublanui nɛ ŋutɔ eya ta wòda gbe le dɔnɔ siwo le wo dome la ŋu
esi zã nɔ dodom la eƒe nusrɔ̃lawo va egbɔ va gblɔ nɛ bena, “afi sia la gbedzie, naneke meli ame naɖu o, evɔ la, fiẽ nuɖuɣi va yi xoxo, eya ta ɖe asi le ameha la ŋu ne woayi kɔƒe siwo te ɖe afi sia ŋu la me aɖaƒle nuɖuɖu
”
yesu ɖo eŋu na wo bena, “mehiã bena woayi aɖaƒle nuɖuɖu o, miawo midi nuɖuɖu na wo woaɖu!”
nusrɔ̃lawo do ɣli gblɔ bena, “nuka, abolo atɔ̃ kple tɔmelã eve pɛ koe le mía si le afi sia!”
yesu gblɔ na wo bena, “mitsɔ wo vɛ
”
azɔ ebia tso ameha la si be woabɔbɔ nɔ anyi ɖe gbea dzi
ale wòtsɔ abolo atɔ̃ kple tɔmelã evea, eye wòwu mo dzi hedo gbe ɖa ɖe edzi, emegbe eŋe wo me tsɔ na nusrɔ̃lawo bena woama na ameawo
ame sia ame ɖu nu ɖi ƒo nyuie
eye esi woƒo nuɖuɖu wuwlui mamlɛawo nu ƒu la woyɔ kusi wuieve sɔŋ
ame siwo ɖu nua la ƒe xexlẽme nɔ ŋutsu akpe atɔ̃, nyɔnuwo kple ɖeviwo mele eme o
le esia megbe la yesu gblɔ na nusrɔ̃lawo bena woage ɖe ʋua me atso ƒua, ke ye la yeanɔ anyi ado mɔ ameha la woayi aƒeme
esi wòdo mɔ ameawo wodzo vɔ la, eya ɖeka yi togbɛawo dzi be yeado gbe ɖa
enɔ afi ma hafi zã do,
ke afi si tɔdziʋu la ɖo la didi tso gota gbɔ eye ƒutsotsoewo nɔ enyamam elabena ya nɔ ƒoƒom henɔ ʋu la kpem
anɔ abe fɔŋli ga ene me lɔƒo ene la, yesu zɔ ƒua dzi yina wo gbɔ
esi nusrɔ̃lawo kpɔe wònɔ ƒua dzi zɔm la, ŋɔ dzi wo, tete wodo ɣli kple vɔvɔ̃ be, “ŋɔlie
”
yesu ƒo nu na wo enumake eye wòde dzi ƒo na wo gblɔ bena, “nyee, migavɔ̃ o miaƒe dzi nedze eme
”
petro gblɔ nɛ bena, “aƒetɔ, nenye wòe tututu la, na nye hã mazɔ tsia dzi ava gbɔwò
”
yesu gblɔ nɛ be, “enyo, zɔ va
” ale petro ɖi ɖe tsia me le ʋua xa eye wòzɔ tsia dzi ɖo ta yesu gbɔ
ke esi wònye kɔ kpɔ ale si ƒutsotsoeawo nɔ nyanyrãm la, vɔvɔ̃ ɖoe eye wòde asi to yiyi me
ale wòdo ɣli sesĩe be, “aƒetɔ, ɖem!”
yesu do asi ɖa enumake eye wòhee ɖe go
azɔ egblɔ nɛ bena, “o, wò xɔseʋeetɔ, nu ka tae nèke ɖi mahã?”
esi ame eveawo ge ɖe ʋua me ko la, yaa tɔ te zi ɖeka
nusrɔ̃la mamlɛawo ƒe nu ku eye woƒe mo wɔ yaa, ale wogblɔ nɛ bena, “mawu vie nènye vavã!”
azɔ wova ɖi go ɖe genezaretnyigba dzi
woƒe vava ɖi hoo le dua katã me
amewo nɔ tsatsam nɔ gbeƒã ɖem be amewo nakplɔ woƒe dɔnɔwo vɛ wòada gbe le wo ŋu
dɔnɔ aɖewo va ɖe kuku na yesu be yewoaka asi eƒe awu to ko, eye ame siwo katã ka asi eƒe awu to la kpɔ dɔyɔyɔ
farisitɔ aɖewo kple agbalẽfialawo hã tso yerusalem va bena yewoalé nya aɖewo kpɔ kple yesu
wobiae bena, “nu ka tae wò nusrɔ̃lawo mewɔna ɖe mí yudatɔwo ƒe blema kɔnuwo dzi o? womewɔ kɔnu si míewɔna heklɔa asi le ɖoɖo tɔxɛ aɖe nu hafi ɖua nu o
”
yesu ɖo eŋu na wo bena, “miawo hã nu ka tae miaƒe kɔnuwo tsi tre ɖe mawu ƒe sewo ŋuti ɖo?
le kpɔɖeŋu me, mawu ƒe se gblɔ bena, ‘bu fofowò kple dawò, ame si tsi tre ɖe edzilawo ŋuti la ku kee wòaku
’
ke miawo miegblɔ bena, ne ame aɖe gblɔ na fofoa alo dadaa be, ‘nu si ke matsɔ akpe ɖe ŋutiwòe la, metsɔe wɔ adzɔgbeɖeɖe ƒe nunanae na mawu,
megahiã be wòatsɔe “ade bubu fofoa ŋuti o
” ale miegbe mawu ƒe nya dzi wɔwɔ be mialé miawo ŋutɔ ƒe nuɖoanyiwo me ɖe asi
mi alakpanuwɔlawo! yesaya gblɔe ɖi nyuie le mia ŋuti bena,
ame siawo le buyem kple woƒe nuyiwo, gake woƒe dziwo te ɖa xaa tso gbɔnye
viɖe aɖeke mele woƒe subɔsubɔ ŋuti o, elabena wofiaa woawo ŋutɔ ƒe se siwo wowɔ la eye woɖe asi le mawu ƒe sewo ŋuti
’”
yesu yɔ ameha la eye wògblɔ na wo bena, “miɖo to nya si gblɔ ge mala be miase egɔme nyuie
menye nu si nèɖuna lae wɔa wò ame makɔmakɔ o! ke boŋ nu si nèbuna kple nu si nègblɔna lae
”
nusrɔ̃lawo va biae be, “ènya be nya si nègblɔ la ve dɔme na farisitɔwo ŋutɔa? ”
yesu ɖo eŋu na wo bena, “ati sia ati si fofonye si le dziƒo la medo o la, woahoe kple ke
miɖe asi le wo ŋuti! mɔfiala ŋkuagbãtɔwo wonye
ne ŋkuagbãtɔ le ŋkuagbãtɔ kplɔm la, wo kpakple eve la woayi aɖadze agame
”
petro biae be wòaɖe nu si wòwɔnɛ be menye nu si ame ɖuna lae nana wòzua ame makɔmakɔ o la me na yewo
yesu biae bena, “ke miawo hã miese nya sia gɔme oa?
mienyae bena nu si ame ɖuna la toa eƒe dɔkaviwo me eye wòdenɛ le nugodo oa?
nya vloe doa go tso egblɔla ƒe dzi me eye wòƒoa ɖi amea
elabena ame ƒe dzi mee susu vɔ̃ɖiwo, hlɔ̃dodo, ahasiwɔwɔ, matrewɔwɔ, fififi, aʋatsokaka kple ameŋugbegblẽ doa go tsona
nu siawoe ƒoa ɖi ame, ke ne mèwɔ asikɔklɔ ƒe kɔnua hafi ɖu nu o la maƒo ɖi wò o!”
yesu dzo le nuto ma me eye wòzɔ mɔ kilometa blaenyi sɔŋ yi tiro kple sidɔn nutomewo me
kanaan nyɔnu aɖe si le afi ma va egbɔ va ɖe kuku nɛ vevie bena, “o, aƒetɔ, fia david vi, kpɔ nye nublanui! gbɔgbɔ vɔ̃ ge ɖe vinye nyɔnuvi me eye wòwɔa fui ɣesiaɣi
”
ke yesu meɖo nya aɖeke ŋu nɛ o, mekpe kpe dee hã o
eƒe nusrɔ̃lawo va ƒoe ɖe enu kura be nenyae wòadzo
wogblɔ bena, “gblɔ nɛ be nedzo, elabena eƒe ɣlidodo le tome vem na mí
”
yesu gblɔ na nyɔnua be, “đe wodɔm be mava ɖe yudatɔwo ɖeɖe ko
”
ke nyɔnua te ɖe eŋu kpokploe hede ta agu nɛ gaɖe kuku nɛ be, “aƒetɔ, ve nunye ko!”
yesu gblɔ nɛ be, “menyo be maxɔ nuɖuɖu le ɖeviwo si atsɔ na avuwo o
”
nyɔnua ɖo eŋu be, “ẽ, aƒetɔ, ele eme nenema, gake avuvi siwo le kplɔ̃ te la ɖua abolo wuwlui siwo gena ɖe anyigba tso woƒe aƒetɔ ƒe kplɔ̃ dzi
”
yesu gblɔ nɛ bena, “nyɔnu, wò xɔse lolo ŋutɔ! nu si dim nèle la neva eme na wò”eye enumake eƒe vinyɔnuvi la ƒe lãme sẽ
yesu trɔ yi galilea ƒua nu azɔ eye wòyi ɖanɔ togbɛ aɖe si le afi ma lɔƒo la dzi
ameha gã aɖe nye zi va ƒo ɖe edzi le afi sia
wokplɔ dɔnɔ siwo nye lãmetututɔwo, ŋkunɔwo, aɖetututɔwo, nuwɔametɔwo kple dɔ bubu ƒomevi geɖe lélawo vɛ nɛ eye wòyɔ dɔ wo katã
enye nu wɔnuku blibo! aɖetututɔwo nɔ nu ƒom kple dzidzɔ, ame siwo ƒe abɔ kple atawo menyo o gaɖo nɔnɔme nyui me, tekunɔwo alo bafawo nɔ kpo tim nɔ yiyim, eye ŋkuagbãtɔwo nɔ nu kpɔm nyuie! nyateƒe ameha gã la ƒe nu ku eye wokafu israel ƒe mawu la
azɔ yesu yɔ eƒe nusrɔ̃lawo va egbɔ gblɔ na wo bena, “ame gbogbo siawo ƒe nu wɔ nublanui nam ŋutɔ
ŋkeke etɔ̃e nye esia wole yonyeme eye nuɖuɖu hã vɔ le wo si
nyemedi be maɖo wo ɖe aƒeme dɔmeɣee o, elabena ŋuzi atsɔ wo le mɔ dzi
”
nusrɔ̃lawo biae be, “afi kae míakpɔ nuɖuɖu le, le dzogbe afi sia ana ame gbogbo siawo?”
yesu gabia wo bena, “abolo nenie susɔ ɖe mia si?” woɖo eŋu be, “abolo adrẽ kple lã vi aɖe koe susɔ
”
yesu gblɔ na ameha la be woanɔ anyi ɖe anyigba,
etsɔ abolo adrẽa kple tɔmelãwo eye wòda akpe na mawu ɖe wo ta, emegbe la, eŋe wo me kakɛkakɛ, hetsɔ na nusrɔ̃lawo be woama na ameawo
wo katã woɖu nu ɖi ƒo, eye nusrɔ̃lawo ƒo ƒu abolo kakɛ siwo susɔ la ɖe kusi adrẽ me, woyɔ fũ
ame siwo ɖu nua la ƒe xexlẽme le ŋutsu akpe ene, nyɔnuwo kple ɖeviwo mele eme o
azɔ edo mɔ ameha la, eye wòɖo ʋu la tso ƒua heyi magadan nutomewo me
gbe ɖeka la, farisitɔwo kple zadukitɔwo va bena yewoado yesu kpɔ; wobia tso esi be wòana dzesi yewo tso dziƒo
yesu gblɔ na wo be, “miawo la nenye be fiẽ ɖo la miegblɔna be, ‘yame akɔ elabena yame biã’,
eye le ŋdi miegblɔna be, ‘egbe ahom atu elabena akpɔ̃ ɖo eye yame biã
’ mienyaa ale si miaɖe dziƒo ƒe nɔnɔme gɔme, gake mietea ŋu dzea si ɣeyiɣiwo ƒe dzesiwo o
dzidzime vɔ̃ɖi wɔahasi sia le nukunu ƒe dzesi dim, ke womawɔ ɖeke na wo o negbe yona ƒe dzesi la ko
” ale yesu gblẽ wo ɖi eye wòdzo
wogatso ƒua yi ɖe go kemɛ dzi, ke nusrɔ̃lawo ɖo ŋku edzi le afi sia be yewomeƒle nuɖuɖu ɖe asi o
yesu xlɔ̃ nu wo veviẽ gblɔ bena, “mikpɔ nyuie le zadukitɔwo kple farisitɔwo ƒe amɔʋãnu ŋuti
”
nusrɔ̃lawo bu be nuɖuɖu si yewometsɔ ɖe asi o tae wògblɔ nya siawo ɖo
ke yesu ya nya nu si ŋuti bum wole ale wògblɔ na wo bena, “o! mi xɔse ʋeetɔwo! nu ka ta miele nu xam be yewometsɔ nuɖuɖu ɖe asi o?
nu ka wɔ miate ŋu ase nu gɔme o? mieɖo ŋku edzi be menyi ame akpe atɔ̃ kple abolo atɔ̃ eye esi susɔ la yɔ kusiwo oa?
esi menyi ame akpe ene ɖe, mieɖo ŋku edzi be abolo gbogbo aɖe gasusɔ oa?
aleke wɔ miedze sii kpɔ bena menye nuɖuɖu ŋutie mele nu ƒom le o? megale egblɔm na mi be, “mikpɔ nyuie le farisitɔwo kple zadukitɔwo ƒe amɔʋanu ŋuti
”
ke azɔ la wose nu si wòwɔnɛ be amɔʋãnu la gɔme, eyae nye alakpanu siwo farisitɔwo kple zadukitɔwo nɔa fiafiam la
esi yesu kple eƒe nusrɔ̃lawo va ɖo kaisarea filipi la, ebia eƒe nusrɔ̃lawo bena, “ame kae amewo le gbɔgblɔm be menye?”
woɖo eŋu nɛ be, “ame aɖewo gblɔ be yohanes mawutsidetanamela nènye
đewo be eliyae nènye bubuwo hã be yeremia alo nyagblɔɖila xoxoawo dometɔ ɖekae nènye
”
azɔ ebia nusrɔ̃lawo be, “ke miawo ya ɖe, ame kae miebu be menye?”
simɔn petro ɖo eŋu nɛ be, “wòe nye kristo, mesia la, kple mawu gbagbe la ƒe vi
”
yesu gblɔ nɛ bena, “mawu neyra wò, simɔn yona vi
elabena fofonye si le dziƒo la ŋutɔe ɖe nu sia fia wò, ke menye amegbetɔ aɖeke gbɔe wòtso o
nye hã mele egblɔm na wò bena, wòe nye petro si gɔmee nye kpe eye nenem kpe gbadza sia dzie maɖo nye hame la anyi ɖo, eye tsiẽƒe ƒe ŋusẽwo gɔ̃ hã mate ŋu aɖu edzi o
matsɔ dziƒofiaɖuƒe la ƒe safuiwo na wò, ale be ʋɔ siwo nãtu le anyigba dzi afii la woanɔ tutu le dziƒo, eye ʋɔ siwo nãʋu le anyigba dzi la woanɔ ʋuʋu le dziƒo
”
ke yesu de se na nusrɔ̃lawo vevie bena womegagblɔe na ame aɖeke be yee nye mesia la o
tso azɔ dzi heyi la, yesu ƒoa nu na eƒe nusrɔ̃lawo tso eƒe yerusalem yiyi kple nu siwo adzɔ ɖe edzi le afi ma la ŋuti
egblɔ na wo bena, le yerusalem la, yudatɔwo ƒe osɔfogãwo, agbalẽfialawo kple dumegãwo awɔ fu ye eye woawu ye gake le ŋkeke etɔ̃a gbe la, yeafɔ ɖe tsitre
esi yesu gblɔ nya sia vɔ la, petro ɖe kpɔe, eye wògblɔ nɛ bena, “mawu neɖe agba sia ɖa le dziwò, nu siawo madzɔ ɖe dziwò gbeɖe o!”
yesu trɔ ɖe petro ŋuti gblɔ nɛ bena, “te ɖa le gbɔnye, satana! èle mɔ vɔ̃ɖi aɖe trem nam
èle nya sia gblɔm tso amegbetɔ ƒe nukpɔkpɔ nu, ke menye le ale si mawu ɖoe la nu o
”
le esia megbe la yesu gblɔ na nusrɔ̃lawo bena, “ne ame aɖe di be yeadze yonyeme vavã la, ekema negbe nu le eɖokui gbɔ ne wòatsɔ eƒe atitsoga adze yonyeme
elabena ame si lɔ̃a eƒe agbe eye wòtia eƒe agbe yome le ŋutilã me la, abui; ke ame si ɖe asi le eƒe agbe ŋu faa ɖe tanye la, akpɔ agbe mavɔ
viɖe kae wòanye na mi nenye be xexeame katã zu mia tɔ gake agbe mavɔ la bu ɖe mi? nu kae le xexe sia me si agasɔ kple agbe mavɔ?
nye amegbetɔ vi la mava kple nye dɔlawo le fofonye ƒe ŋutikɔkɔe me eye madrɔ̃ ʋɔnu ame sia ame ɖe eƒe nuwɔnawo nu
eye mia dometɔ aɖewo siwo le tsitre ɖe afi sia la, anɔ agbe akpɔm mava kple nye fiaɖuƒe la
”
le ŋkeke ade megbe la yesu kplɔ petro, yakobo kple nɔvia yohanes ɖe asi woyi to kɔkɔ aɖe dzi
teƒe sia zi ɖoɖoe nyuie
le toa dzi la, yesu ƒe dzedzeme trɔ enumake
eƒe mo de asi keklẽ me abe ɣe ene, eƒe awu fu tititi abe kekeli ene
kasia mose kple eliya va do ɖe egbɔ eye wonɔ dze ɖom kplii
petro gblɔ na yesu bena, “aƒetɔ, enyo ŋutɔ be míele afi sia! ne èlɔ̃ la na míawɔ agbadɔ etɔ̃, ɖeka nanye tɔwò ɖeka nanye mose tɔ, ɖeka nanye eliya hã tɔ
”
esi wònɔ nya sia gblɔm la alilikpo keklẽ aɖe va tsyɔ wo dzi eye gbe aɖe ɖi tso alilikpoa me gblɔ be, “ame siae nye vinye si gbɔ nyemelɔ̃a nu le o, si dzea ŋunye
miɖo to eya amea
”
esi gbea nɔ ɖiɖim alea la, dzidzi ƒo nusrɔ̃la etɔ̃awo eye wotsyɔ mo anyi nɔ dzodzom nyanyanya
ke yesu va wo gbɔ eye wòka asi wo ŋu gblɔ na wo bena, “mitsi tre eye migavɔ̃ o
”
esi wofɔ mo dzi la, yesu ɖeka ko wokpɔ
le esime wonɔ ɖiɖim tso toa dzi la, yesu de se na wo vevie be womegagblɔ nu si teƒe wokpɔ la na ame aɖeke o, va se ɖe esime yeafɔ tso ame kukuwo dome hafi
nusrɔ̃lawo biae be, “nu ka tae yudatɔwo ƒe osɔfowo nɔa gbɔgblɔm godoo be ele be eliya nagava hafi mesia la nava?”
yesu ɖo eŋu na wo be, “ele eme nenema
ele be eliya nava aɖɔ nu sia nu ɖo hafi mesia la nava
eye le nyateƒe me la, eliya gatrɔ va xoxo, gake amewo mekpɔe dzesii o, eya ta ame geɖewo wɔ funyafunyae
nenema kee amegbetɔ vi la hã akpe fui le woƒe asi me
”
nusrɔ̃lawo kpɔe dze sii be yohanes mawutsitanamela ŋutie yesu nɔ nu ƒom le
esi wova ɖo toa te la wokpɔ ameha gã aɖe wonɔ afi ma nɔ wo lalam
enumake ŋutsu aɖe do tso ameha la dome va dze klo ɖe yesu kɔme gblɔ bena,
“aƒetɔ, kpɔ nublanui na vinye ŋutsuvi sia, ele kpeŋɔedɔ lém, eye wòle fu kpem nublanuitɔe, ne kpeŋɔedɔa dze edzi ɣe aɖewo ɣi la, enana be wodzea dzo alo tsi me
mekplɔe vɛ na wò nusrɔ̃lawo gake womete ŋu da gbe le eŋu o
”
yesu ɖo eŋu gblɔ bena, “o! mi xɔse ʋee kple dzime sesẽ tɔwo
ɣekaɣie manɔ anyi kpli mi ase ɖo? mikplɔ ɖevi la vɛ nam!”
yesu blu ɖe gbɔgbɔ vɔ̃ la ta eye wòdo go le ɖevia me ale be eƒe lãme se enumake
le esia megbe la nusrɔ̃lawo va bia yesu dzaa bena, “nu ka tae míawo míete ŋu nya gbɔgbɔ vɔ̃a do goe o?”
yesu ɖo eŋu na wo bena, “elabena xɔse ʋee aɖe koe le mia si
ne miaƒe xɔse ɖe wòle abe bliku teti ene la anye ne miate ŋu agblɔ na to sia be, ‘ho tso afi sia’ eye wòaho ayi teƒe bubu
nanekewɔwɔ masesẽ na mi o
ke miate ŋu anya gbɔgbɔ vɔ̃ siawo ƒomevi o negbe ɖe miado gbe ɖa, atsi nu dɔ ko hafi
”
esi wogaƒo wo ɖokuiwo nu ƒu le galilea la, yesu gblɔ na wo bena, “wole amegbetɔ vi la de ge asi na amewo,
woawui, eye le ŋkeke etɔ̃a gbe la woafɔe ɖe tsitre
”esia na nusrɔ̃lawo yɔ fũu kple nuxaxa
esi yesu kple eƒe nusrɔ̃lawo va ɖo kapernaun la, gbedoxɔmenudzɔlawo, ame siwo xɔa dratsima eve le ame sia ame si la va petro gbɔ eye wobiae bena, “miaƒe aƒetɔ menaa gbedoxɔme adzɔga oa?”
eɖo eŋu na wo bena, “ẽ, enanɛ,” ke esi petro va ɖo aƒea me la, yesue nye ame gbãtɔ si ƒo nu
ebia petro be, “simon, ale ke nèsusu? ame kawo sie anyigbadzifiawo xɔa adzɔga kple duga le, le dukɔmeviwo si loo, alo le ame bubuwo si?”
petro ɖo eŋu nɛ bena, “le ame bubuwo si
” yesu yi edzi gblɔ nɛ bena, “ekema mehiã be dukɔme viwo naxe adzɔga o
gake be míadze abe agɔdzelawo ene o la, yi taa la to ne nãda ƒu
tsɔ lã gbãtɔ si nãɖe la, ke eƒe nume eye nãkpɔ ga home aɖe si ade na mía kple wò ƒe gadzɔdzɔ la
tsɔe ɖaxe nye kple wò ƒe mawuxɔ me nudzɔdzɔ lae
le ɣeyiɣi sia me la, nusrɔ̃lawo va yesu gbɔ va biae be, “ame kae nye gãtɔ le dziƒofiaɖuƒe la me? ”
yesu yɔ ɖevi sue aɖe va eɖokui gbɔ eye wòtsɔe ɖo nusrɔ̃lawo ŋkume
azɔ egblɔ na wo be, “ne ame aɖe metsri nu vɔ̃ eye wòtrɔ ɖe mawu ŋu hexɔ edzi se abe ɖeviwo ene o la mage ɖe dziƒofiaɖuƒe la me o
eya ta ame si bɔbɔ eɖokui abe ɖevi sue sia ene la, eyae age ɖe dziƒofiaɖuƒe la me
eye mia dometɔ si axɔ ɖevi aɖe abe esia ene le nye ŋkɔ me la, nyee nye ma wòxɔ
ke nenye be mia dometɔ aɖe ana ɖevi sue siawo dometɔ aɖe nabu xɔse si le eme ɖe ŋunye la, anyo na ame ma wu ne woatsɔ kpe gã aɖe atsi ɖe kɔ nɛ atsɔe aƒu gbe ɖe atsiaƒu me eye wòano tsi aku boŋ
babaa na xexeame le nu siwo naa amewo wɔa nu vɔ̃ ta! nu siawo ava eme tsã, gake babaa na ame si dzi woato ava!
nenye wò asi alo afɔe nana be nèwɔa nu vɔ̃ la, lãe ɖa ne nãtsɔe aƒu gbe
anyo na wò be nãyi dziƒo kple asi alo afɔ lãlɛ wu be asi eve kple afɔ eve nanɔ asiwò eye woatsɔ wò aƒu gbe ɖe dzo mavɔ me
nenye be wò ŋkue nana be nèwɔa nu vɔ̃ la, hoe le etome ƒu gbe
anyo na wò be nãyi dziƒo kple ŋku ɖeka tsɔ wu be ŋku eve nanɔ asiwò, ke nãyi dzo mavɔ me
” mikpɔ nyuie bena miagado vlo ɖevi sue siawo dometɔ aɖeke o elabena woƒe mawudɔlawo le fofonye ŋkume le dziƒo ɣesiaɣi
amegbetɔ vi la va be yeaɖe ame siwo bu
” nenye be alẽ alafa ɖeka le ame aɖe si eye ɖeka bu la ale ke wòawɔ? đe magblẽ alẽ blaasieke-vɔ-asieke mamlɛawo ɖi ayi aɖadi ɖeka si bu le togbɛwo dzi oa?
eye nenye be wòkpɔ alẽa ɖe, makpɔ dzidzɔ manyagblɔ aɖe ɖe eŋu tsɔ wu blaasieke-vɔ-asieke siwo le dedie le aƒe oa?
nenema ke menye fofonye ƒe didi be ɖevi sue siawo dometɔ ɖeka pɛ hã nabu o
” nenye be nɔviwò aɖe dze agɔ le dziwò la, yi egbɔ dzaa ne nãɖe nu si wòwɔ la fiae
nenye be ese eɖokui gɔme eye wòɖo to wò la, ekema èɖe nɔviwò sia ƒe agbe
ke nenye be wògbe meɖo to wò o la, kplɔ nɔviwò bubu ɖeka alo eve ɖe asi ne miayi egbɔ ake be ame siawo naɖu ɖasefo na wò
nenye be wògbe esia hã la, tsɔ nya la yi na hamea, eye ne hamea tso afia na wò gake melɔ̃ ɖe edzi o la, ekema woaɖee le hame
mele egblɔm na mi bena nu sia nu si miabla le anyigba dzi la, anɔ babla le dziƒo, eye nu sia nu si miatu le anyigba dzi la anɔ tutu le dziƒo
” mele egblɔm na mi hã be, ne mi ame eve miewɔ ɖeka le anyigba dzi bia nane fofonye si le dziƒo la awɔe na mi
elabena afi si ame eve alo etɔ̃ ƒo ƒu ɖo le nye ŋkɔ me la, manɔ wo dome
azɔ petro te ɖe eŋu eye wòbiae be, “aƒetɔ, zi nenie nɔvinye ada vo ɖe ŋutinye eye matsɔe akee? zi adrea?”
yesu ɖo eŋu nɛ be, “gbeɖe, menye zi adre o, ke boŋ zi blaadrẽ teƒe adre
”
azɔ yesu do lo sia be, “dziƒofiaɖuƒe la sɔ kple fia aɖe si di be yeawɔ akɔnta kple eƒe dɔlawo
esi wònɔ akɔnta la wɔm la, wokplɔ eƒe fenyila ɖeka vɛ, ame sia nyi fe sidi akpe akpewo le esi
fenyila la mate ŋu axe fea o, eya ta fia la ɖe gbe be woadzra ŋutsu sia srɔ̃, viawo kple woƒe nu sia nu atsɔ xe fe lae
” ke ŋutsua dze klo ɖe fia la kɔme ɖe kuku nɛ be, ‘o, aƒetɔ, meɖe kuku, gbɔ dzi ɖi nam vie, ne mava xe fea katã na wò emegbe
’
” ŋutsua ƒe nu wɔ nublanui na fia la ale gbegbe be wòɖe asi le eŋu eye wòtsɔ fe si wònyi la hã kee
ke esi dɔla sia do go yina la, edo go ehavi dɔla bubu, ame si nyi sidi alafa aɖewo ko ƒe fe le esi
eti kpo dze edzi helé awu ɖe vɛ nɛ eye wòbia tso esi be, ‘xe fe si nènyi le asinye la nam!’
” ŋutsu sia hã dze klo ɖe kuku nɛ be, ‘meɖe kuku, gbɔ dzi ɖi nam vie ekema maxe fe la katã na wò
’
” gake ŋutsu vɔ̃ɖi sia gbe asiɖeɖe le fenyila la ŋuti eye wòna wolée de mɔ va se ɖe esime wòaxe fea katã nɛ
” ŋutsu nublanuitɔ sia ƒe xɔlɔ̃ aɖe kpɔ nu si dzɔ eye wòyi ɖaka nya la ta na fia la
fia la yɔ ŋutsu vɔ̃ɖi si wòtsɔ fe kee la va egbɔ eye wògblɔ nɛ bena, ‘wò dɔla vɔ̃ɖi tagbɔsesẽtɔ! nye ya metsɔ fe gbogbo si nènyi le asinye la ke wò esi neɖe kuku nam
nu ka ta wò hã mãkpɔ nublanui na amewo abe ale si nye hã mekpɔ nublanui na wò ene o?’
” fia la do dɔmedzoe ɖe ŋutsu sia ŋu vevie eye wòna wodee gaxɔ me afi si fukpekpe le, be wòanɔ afi ma va se ɖe esime wòxe fe siwo katã wònyi la, pesewa afã hã masusɔ o
alea tututu fofonye si le dziƒo la hã awɔ na mi nenye be mietsɔ nu vɔ̃wo ke mia nɔewo tso miaƒe dzime o
”
esi yesu wu eƒe nuƒo sia nu la, edzo le galilea eye wòtso yɔdan tɔsisi la va yudea
ameha gã aɖe kplɔe ɖo eye wòda gbe le woƒe dɔnɔ geɖewo ŋu
farisitɔ aɖewo va egbɔ be yewoadoe kpɔ
wobiae be, “ele se nu be ŋutsu nagbe srɔ̃a le susu ɖe sia ɖe ta?”
eɖo eŋu na wo be, “đe miexlẽe kpɔ be le gɔmedzedzea me la, wɔla la wɔ wo atsu kple asii o mahã?
eya ta ŋutsu nagblẽ fofoa kple dadaa ɖi alé ɖe srɔ̃a ŋu ɖikaa, eye wo kple eve la woazu ŋutilã ɖeka
le esia ta womeganye ame eve o, ke boŋ ame ɖeka
eya ta nu si ke mawu bla la amegbetɔ aɖeke nagama eme o
”
tete wobia yesu be, “ekema nu ka ŋuti mose de se be ŋutsu nana srɔ̃gbegbalẽ srɔ̃a eye wòagbee, mahã?”
yesu ɖo eŋu na wo be, “mose ɖe mɔ na mi be miagbe mia srɔ̃wo elabena miaƒe dzime sẽ, gake menɔ alea le gɔmedzedzea me o
eye mele egblɔm na mi kple kakaɖedzi be, ame si gbe srɔ̃a eye menye ɖe ahasiwɔwɔ ta o ke boŋ le susu bubu aɖe ta eye wòyi ɖaɖe nyɔnu bubu la, wɔ ahasi
”
yesu ƒe nusrɔ̃lawo gblɔ nɛ be, “nenye be wòle alea la anyo wu be ame ŋutsu maɖe srɔ̃ o
”
yesu gblɔ na wo bena, “menye ame sia amee ase nya sia gɔme o
negbe ame siwo ŋu mawu kpe ɖo la ko
elabena wodzi ame aɖewo wonye ame tatawo tso dzɔdzɔme, ame bubuwo la ame aɖewoe wɔ wo wozu nenema be womaɖe srɔ̃ o
ke ame aɖewo gbea srɔ̃ɖeɖe le dziƒofiaɖuƒe la ta
ame si lɔ̃ la, nexɔ nye nyawo
”
dzila aɖewo kplɔ wo vi suewo va yesu gbɔe be wòada asi ɖe wo dzi eye wòado gbe ɖa ɖe wo ta
ke nusrɔ̃lawo blu ɖe dzilawo ta
gake yesu gblɔ bena, “mina ɖevi suewo nava gbɔnye eye migaxe mɔ na wo o, elabena woawo tɔe nye dziƒofiaɖuƒe la
”
ale wòtsɔ eƒe asiwo da ɖe wo dzi eye wòyra wo hafi dzo
ame aɖe hã va yesu gbɔ kple biabia sia bena, “aƒetɔ nyui, nu kae mawɔ bena makpɔ agbe mavɔ?”
yesu gblɔ nɛ be, “ne èyɔm be aƒetɔ nyui la ekema mawue ma yɔm nèle, elabena ame ɖeka koe li esi woayɔ be ame nyui eye ame siae nye mawu
le wò biabia la ŋuti la mele egblɔm na wò be ate ŋu ayi dziƒo nenye be èwɔ ɖe mawu ƒe seawo dzi
”
ŋutsu la gabiae be, “se kawoe?” yesu ɖo eŋu nɛ be, “woawoe nye, mègawu ame o, mègawɔ ahasi o, megafi fi o, mègada alakpa o,
bu fofowò kple dawò, lɔ̃ hawòvi abe wò ŋutɔ ɖokuiwò ene!”
đekakpui la gblɔ nɛ bena, “mewɔa se siawo dzi tso nye ɖevime ke, ke nu kae gasusɔ mawɔ?”
yesu gblɔ nɛ bena, “ne èdi be yeazu ame dzɔdzɔe blibo la, yi nãdzra nu sia nu si le asiwò la, eye nãtsɔ ga la na ame dahewo, ekema kesinɔnuwo anɔ dziƒo na wò
ne èwɔ esia vɔ la, va nãdze yonyeme
”
ke esi ɖekakpui la se nya sia la, edzo kple nuxaxa, elabena kesinɔnu geɖe nɔ esi
yesu trɔ ɖe eƒe nusrɔ̃lawo ŋu gblɔ na wo be, “nyateƒe, asesẽ na kesinɔtɔwo ŋutɔ, bena woage ɖe dziƒofiaɖuƒe la me
megale egblɔm na mi be, anɔ bɔbɔe na kposɔ bena wòato abui ƒe vo me tsɔ wu be kesinɔtɔ nage ɖe mawufiaɖuƒe la me
”
ke esi nusrɔ̃lawo se nya sia la, woƒe nu ku eye wobia be, “ke ame ka gɔ̃ ate ŋu akpɔ ɖeɖe le xexe sia me?”
yesu kpɔ wo dũ eye wògblɔ bena, “esia mele bɔbɔe le amegbetɔwo gome o, ke naneke mesesẽna na mawu ya o
”
petro gblɔ nɛ bena, “míawo la míegblẽ nu sia nu ɖi hedze yowòme
fetu kae miakpɔ?”
yesu ɖo eŋu nɛ be, “nenye be nye, amegbetɔ vi la, menɔ anyi ɖe nye fiazikpui dzi le nye fiaɖuƒe me le ŋutikɔkɔe gã me la, ekema miawo hã mianɔ fiazikpui wuieve dzi adrɔ̃ ʋɔnu israel ƒe to wuieveawo
eye ame sia ame si gblẽ eƒe aƒe, nɔvia ŋutsuwo, nɔvia nyɔnuwo, fofoa, dadaa, srɔ̃a, viawo alo eƒe nunɔamesiwo ɖi hedze yonyeme la, akpɔ wo ɖe edzi teƒe alafa ɖeka eye wòanyi agbe mavɔ ƒe dome
ke ame geɖe siwo nye gbãtɔwo fifia la azu mlɔeawo eye amesiwo nye mlɔeawo la azu gbãtɔwo
”
lo bubu aɖe si yesu do le dziƒofiaɖuƒe ŋu lae nye esi
“agbletɔ aɖe do go gbe ɖeka ŋdi aɖe be yeadi apaɖilawo woawɔ dɔ le yeƒe waingble me
eƒo asi kple apaɖilaawo eye wolɔ̃ bena wòaxe sidi wuieve na ame sia ame ŋkeke ɖeka
ale dɔwɔlawo yi ɖadze dɔa gɔme
” le gaƒoƒo ʋee aɖewo megbe la, ekpɔ ame aɖewo le dɔdiƒe aɖe wonɔ dɔ dim
ekplɔ woawo hã yi eƒe agblea me, eye wòdo ŋugbe na wo bena yeaxe ga home si dze la na wo ne ŋkekea wu nu
le ŋdɔ ga wuieve me la egaɖo ame bubuwo hã ɖe agblea me eye anɔ abe ga etɔ̃ me ene la egaɖo ame bubuwo hã ɖa nenema ke
” ke esi fiẽ ga atɔ̃ ƒo la, egayi dua me eye wògakpɔ ame aɖewo woli dɔ aɖeke mawɔe
ebia wo bena, ‘nu ka tae mieli alea ko dɔ aɖeke mawɔe ŋkeke bliboa?’
” woɖo eŋu nɛ be, ‘ame aɖeke meva tsɔ mí be míawɔ dɔ na ye o
’ “agbletɔa gblɔ na wo be, ‘ekema miyi nye agble me eye miakpe ɖe ame siwo le dɔ wɔm le afi ma la ŋu
’ ”
azɔ esi dɔwɔlawo ɖi bo la, agbletɔa yɔ eƒe gadzikpɔla be neva xe fe na dɔwɔlawo eye wòadze egɔme tso ame siwo wòɖo ɖe agblea me mamlɛa la dzi
gadzikpɔla la yɔ ame siwo yi agblea me le ga atɔ̃ me la vɛ eye wòxe ŋkeke ɖeka blibo ƒe fetu na wo dometɔ ɖe sia ɖe
le esia ta esi wòyɔ ame siwo va gbã la vɛ la, woawo nɔ bubum be yewoƒe fetu akɔ wu ame siwo va le ga atɔ̃ me la tɔ
gake kpao, ga home ma sinu ke ko wòxe na woawo hã
”
ame gbãtɔwo he nya ɖe agbletɔa ŋu vevie gblɔ bena,
‘ame siawo la gaƒoƒo ɖeka pɛ koe wowɔ dɔ, ke nu ka ta woxɔ fetu wòsɔ kple mí ame siwo wɔ dɔ ŋkeke blibo la katã le ŋdɔ sesẽ nu la tɔ?’ ”
agbletɔa gblɔ na wo be, ‘nɔviwo, nyemedze agɔ le mia dzi o ɖe menye miawo ŋutɔe lɔ̃ bena ame sia ame axɔ sidi wuieve si nye ŋkeke ɖeka ƒe fetu oa?
mexee na mi, eya ta mitsɔe miadzo
nye ŋutɔe lɔ̃ xe ga home ma ke na ame sia ame
đe wòtsi tre ɖe se ŋu be ame naxe ga home si dze eŋu la na nɔvia? đe wòle be miado dziku elabena mewɔ dɔmenyoa?’
esia tae gbãtɔ azu mlɔetɔ eye mlɔetɔ azu gbãtɔ
”
yesu kple eƒe nusrɔ̃lawo dze mɔ ɖo ta yerusalem eye esi wole mɔa dzi la eɖe kpɔ nusrɔ̃la wuieveawo,
hegblɔ nu siwo ava dzɔ ɖe edzi nenye be woɖo yerusalem la na wo
egblɔ na wo be, “woadem asi na yudatɔwo ƒe osɔfogãwo kple sefialawo eye woatso kufia nam
woatsɔm ade asi na roma dziɖuɖua eye amewo aɖu fewu le ŋunye
woaklãm ɖe atitsoga ŋu maku, gake le ŋkeke etɔ̃a gbe la mafɔ
”
eva eme be zebedeo vi eveawo dadaa va yesu gbɔ, dze klo ɖe ekɔme eye wòbiae be wòawɔ dɔmenyo tɔxɛ aɖe na ye
yesu biae bena, “nu ka dim nèle be mawɔ na wò?” nyɔnua ɖo eŋu be, “medi be nãna be vinye ŋutsuvi eve siawo nanɔ fiazikpui eve dzi le wò ɖusi kple mia me le wò fiaɖuƒe la me
”
yesu gblɔ nɛ bena, “mènya nu si biam nèle o!” azɔ etrɔ ɖe yakobo kple yohanes ŋu eye wòbia wo be, “miawo hã miate ŋu anɔ te ɖe fu dziŋɔ si kpe ge mala kpuie la nua?” woɖo eŋu be, “ẽ, míate ŋui
”
yesu gblɔ na wo be, “anɔ eme be miate ŋu akpe fu dziŋɔ si kpe ge mala gake le anyinɔnɔ ɖe nye ɖusi kple mia me gome me ya la, ŋusẽ mele asinye be matɔ asi ame siwo anɔ afi ma la dzi o
fofonye ŋutɔ tia ame siwo anɔ teƒe siawo la da ɖi xoxo
”
dɔme ve nusrɔ̃la ewo mamlɛawo ŋutɔ esi wose nu si yakobo kple yohanes yi ɖabia yesu
ke yesu yɔ wo katã ƒo ƒui ɖe eɖokui gbɔ, hegblɔ na wo be, “le dzimaxɔsetɔwo dome la, fiawo ɖua wo teviwo dzi kple asi sesẽ, eye nenema ke dɔnunɔlawo hã ɖua fia ɖe wo teviwo dzii
nyemedi be nenem nu sia nanɔ miawo hã dome o
ame si le mia dome si di be yeanye mia nunɔla la, eyae wòle be wòanye miaƒe subɔvi
eye ame si di be yeanye gbãtɔ le mi katã dome la eyae wòle be wòanye miaƒe subɔla anɔ dɔ tsɔm na mi
ele be miaƒe nuwɔna nanɔ abe tɔnye ene, elabena nye amegbetɔ vi la nyemeva be woasubɔm o, ke boŋ ɖe meva be masubɔ amewo, eye matsɔ nye agbe ana ɖe ame geɖewo ƒe ɖeɖekpɔkpɔ ta
”
esi yesu kple eƒe nusrɔ̃lawo do go le yeriko dua me dzo yina la, ameha gã aɖe kplɔ wo ɖo
ŋkuagbãtɔ eve nɔ anyi ɖe mɔ si dzi wòto va yina la to
esi wose bena yesu gbɔna mɔ ma dzi to ge ava yi la wode asi ɣlidodo me bobobo nɔ gbɔgblɔm be, “aƒetɔ, fia david vi, kpɔ nublanui na mí!”
amewo blu ɖe wo ta be woazi ɖoɖoe, gake kpao, fifi kura gɔ̃ woƒe gbe ganɔ dzi dem ɖe edzi wu
yesu tɔ eye wòyɔ wo vɛ hebia wo be, “nu kae miedi be mawɔ na mi?”
woɖo eŋu nɛ be, “aƒetɔ, míedi be míaƒe ŋkuwo naʋu míakpɔ nu
”
woƒe nu wɔ nublanui na yesu ŋutɔ, eya ta etɔ asi woƒe ŋkuwo
ŋkuawo ʋu enumake eye ameawo de asi nukpɔkpɔ me
ale woawo hã kplɔ yesu ɖo kple dzidzɔ gã aɖe
esi wòsusɔ vie yesu kple eƒe nusrɔ̃lawo naɖo yerusalem la, wova ɖo du aɖe si woyɔna be betfage si le amitoa ŋu la me
le afi sia la, yesu dɔ eƒe nusrɔ̃la eve ɖo ɖe kɔƒe aɖe si le wo ŋgɔ la me
egblɔ na wo bena, “ne miege ɖe kɔƒea me ko la, miakpɔ tedzinɔ aɖe kple via le ka me
mitu ka wo eye miakplɔ wo vɛ
ne ame aɖe bia gbe mi la, migblɔ nɛ ko be, ‘aƒetɔ lae le wo hiãm, eye ne miegblɔ esia la womagabia nya aɖeke mi o
”
wowɔ esia be woatsɔ wu nyagblɔɖi si wogblɔ da ɖi le blema ke nu bena,
“ migblɔ na zion vinyɔnuvi la bena, wò fia gbɔna gbɔwò, edo tedzi kple tedzivi, si nye dɔwɔlã!”
nusrɔ̃la eveawo wɔ ɖe yesu ƒe gbe dzi,
eye woyi ɖakplɔ tedziawo vɛ nɛ
azɔ wotsɔ woƒe awuwo ɖo tedziawo dzi eye yesu bɔbɔnɔ wo dzi
ame geɖewo ŋutɔ le ameha la dome tsɔ woƒe avɔwo kple awuwo ɖo ɖe mɔtata dzi le eŋgɔ, bubuwo hã ŋe deʋayawo kple atilɔwo ɖo ɖe eŋgɔ be wòazɔ wo dzi
ameha la ƒe akpa aɖe dze eŋgɔ eye bubu hã kplɔe ɖo kplikplikpli nɔ ɣli dom bena, “hosana na fia david vi la, woayra ame si gbɔna le aƒetɔ la ƒe ŋkɔ me, hosana le dziƒo ʋĩĩ”
esi yesu ge ɖe yerusalem dua me la, zi gã aɖe ŋutɔ tɔ, ame sia ame kloe nɔ biabiam be, “ame kae nye ame sia mahã?”
ame siwo nɔ yesu ŋu la ɖo eŋu be, “eyae nye yesu, nyagblɔɖila si tso nazaret le galilea
”
azɔ yesu yi gbedoxɔ la me, eye wònya nudzralawo do goe, le teƒea
etu afɔ gaɖɔlilawo ƒe kplɔ̃wo ƒu anyi, eye wòkaka akpakpadzralawo ƒe kplɔ̃wo hã
egblɔ na wo bena, “mawunya fia mi be nye gbedoxɔ anye gbedoɖaƒe, gake miawo la mietsɔe wɔ fiafitɔwo ƒe nɔƒee
”
esi wònya ameawo vɔ la, ŋkuagbãtɔwo kple tekunɔwo va egbɔ eye wòda gbe le wo ŋu le gbedoxɔ la me
gake esi yudatɔwo ƒe osɔfogãwo kple sefialawo kpɔ nukunu dzɔtsu siwo wòwɔ eye wose ɖevi suetɔ kekeake hã wònɔ ɣli dom bena, “hosana na fia david ƒe vi la” la, dɔme ve wo ŋutɔ
wobiae bena, “èse nu si gblɔm ɖevi siawo lea?” yesu ɖo eŋu na wo be, “ẽ, gake miexlẽe kpɔ be, ‘èdzra kafukafu kple dodoɖedzi ɖe ɖeviwo kple vidzĩwo ƒe nume’ oa?”
le esia megbe la etrɔ yi betania eye wòtsi afi ma dɔ
le ŋufɔke esi yesu fɔ gayina yerusalem le ŋdi me la, dɔ wui le mɔa dzi
ekpɔ gboti alo kutsetseti aɖe le mɔa to ale wòzɔ ɖe edzi be yeakpɔ kutsetse aɖe le edzi agbe aɖu mahã? ke esi wòva ɖo atia te la, aŋgbawo ko wòkpɔ le edzi
yesu gblɔ na gboti la bena, “tso egbe sia yina la, mãgatse ku gbeɖe o!” enumake gboti la yrɔ ɖe tsitre nu
nu sia wɔ nuku na nusrɔ̃lawo ŋutɔ, ale wobiae be, “nu kae na be gboti la yrɔ enumake?”
yesu ɖo eŋu na wo be, “le nyateƒe me la ne xɔse vavã le mia si eye ɖikeke mele mia me o la, miate ŋu awɔ nu siawo, eye nu siwo miawɔ la akɔ wu esiwo mewɔ kura gɔ̃
miate ŋu agblɔ na to si kpɔm miele le afii kura gɔ̃ be, ho nãyi aɖadze atsiaƒu me, eye wòava eme enumake
nu sia nu si miabia to gbedodoɖa kple xɔse me la woana mi
”
yesu yi gbedoxɔ la me eye esi wònɔ nu fiam la, osɔfogãwo kple yudatɔwo ƒe dumegãwo va egbɔ hebiae bena, “ŋusẽ kae nèkpɔ hafi le nu siawo wɔm eye ame kae na ŋusẽ sia wò?”
yesu ɖo eŋu na wo be, “nye hã mabia biabia ɖeka mi
ne mieɖo eŋuti nam la, ekema nye hã magblɔ afi si mekpɔ ŋusẽ tsoe hafi le nu siawo wɔm la na mi
yohanes ƒe mawutsidede ta na ame ɖe, afi kae wòtso? dziƒoe wòtso loo alo amewo gbɔe wòtsoa?” wodzro nya sia me le wo ɖokuiwo dome eye wogblɔ bena, “ne míegblɔ be, ‘tso dziƒo’ la, abia mí be, ‘ekema nu ka ŋutie miexɔ edzi se o?’
ke ne míegblɔ be, ‘tso amewo gbɔ’ la, míele vɔvɔ̃m na nu si ameawo lawɔ elabena wo katã xɔe se be yohanes nye nyagblɔɖila
”
ale woɖo nya la ŋu na yesu be, “míenya o
” tete yesu hã gblɔ na wo be, “nye hã nyemagblɔ afi si mexɔ mɔɖeɖe tsoe hafi le nu siawo wɔm o
”
azɔ yesu yi edzi gblɔ bena, “ale ke miekpɔ tso nya si gbɔna la ŋuti? ŋutsu aɖe si si viŋutsu eve nɔ la gblɔ na tsitsitɔ be, ‘vinye yi nãwɔ dɔ le agble me nam egbe
’
đevia ɖo eŋu be, ‘nyemayi o
’ ke emegbe la etrɔ eƒe susu eye wòyi agblea me ɖawɔ dɔa
fofoa gblɔ na ɖevitɔ hã be, ‘yi nãwɔ dɔ nam le agble me
’ đevi la ɖo eŋu nɛ be, ‘papa mayi’ ke egbe meyi o
le ɖevi eve siawo dome ɖe, ame kae wɔ fofoa ƒe gbe dzi?” azɔ yesu ɖe lododoa gɔme na wo bena, “le nyateƒe me la, ame vɔ̃ɖiwo kple gbolowo kura age ɖe dziƒofiaɖuƒe la me hafi miawo miava yi
elabena yohanes mawutsidetanamela gblɔe na mi be midzudzɔ nu vɔ̃ wɔwɔ eye miaku ɖe mawu ŋu, gake mieɖo toe o, gake ame vɔ̃ɖiwo kple gbolowo ɖo toe eye wodzudzɔ nu vɔ̃ wɔwɔ
ke nu si vɔ̃ɖi wu lae nye be esi miekpɔ be ame siawo dzudzɔ nu vɔ̃ wɔwɔ hã la, metso fu le lãme na mi gɔ̃ hã be miawo hã miadzudzɔ o, ke boŋ miesẽ dzime goŋgoŋgoŋ
”
miɖo to miase lododo sia ɖa, agbledela aɖe de waingble gã aɖe eye wòtɔ kpɔ ƒo xlãe
etu nɔƒe tɔxɛ na agblea ŋudzɔla eye wòtu wainfiaƒe hã
azɔ etsɔ agblea de asi na agbledelawo be woawɔ dɔ le eme ale be yeama viɖe si ado tso eme la kpli wo
le esia wɔwɔ vɔ megbe la, agbletɔ la ŋutɔ dzo yi du bubu aɖe me
”
esi nuŋeɣi ɖo la, eɖo dɔlawo ɖe agblea dzi kpɔlawo gbɔ be woaxɔ yeƒe viɖe vɛ na ye
ke agbledzikpɔlawo dze ame dɔdɔawo dzi wu ɖeka, ƒo ɖeka vevie eye woƒu kpe ètɔ̃lia
” agbletɔ la gaɖo ameha gã bubu ɖa gake wowɔ fu woawo hã abe amedɔdɔ gbãtɔwo ene
mlɔeba la, agbletɔ la dɔ via ŋutsu ɖa kple susu sia be woade bubu eya ŋu elabena enye via
” gake kpao, esi agbledzikpɔla siawo kpɔ ŋutsuvia wògbɔna la, wogblɔ na wo nɔewo be,“ehẽ, ame siae le fofoa ƒe dome nyi ge ale be teƒe sia katã gbɔna etɔ zu ge, mía tɔwo mina míawui bena agble sia nazu mía tɔ!”
ale wohe agbletɔ la ƒe vi do goe le agblea me eye wowui
yesu yi edzi bia wo be, “nenye be agbletɔ la ŋutɔ gbɔ ɖe, nu kae miebu be awɔ agbledzikpɔla vɔ̃ɖi siawo?”
yudatɔwo ƒe amegãwo ɖo eŋu nɛ be, “ana woawu ame vɔ̃ɖi siawo eye wòaxɔ agblea atsɔ na ame siwo awɔ eƒe gbe dzi la
”
yesu gabia wo bena, “miexlẽ le mawunya me kpɔ be, ‘kpe si xɔtulawo gbe be yewomazã o lae va zua dzogoedzikpe na xɔ la oa? esia menye nu wɔnuku aɖe si aƒetɔ la wɔ oa?’
” nya si gblɔm mele na mi la gɔme kpuie koe nye be woaxɔ mawufiaɖuƒe la le mia si atsɔ na dukɔ bubu, si atsɔ viɖe si nye mawu tɔ la vɛ nɛ
nyateƒe, nya sia ɖe wòle abe kpe ene, ame si akli kpe sia la, aŋe kluikluiklui eye ame si dzi kpe sia age adze la, agba gudugudu
”
yudatɔwo ƒe osɔfogãwo kple farisitɔwo kpɔe dze sii be yewoe nye agbledzikpɔla vɔ̃ɖi siwo ŋu yesu ƒo nu le, le lododo la me eye yewo ŋutie wòle nya la gblɔm ɖo
le esia ta, wodi vevie be yewoawui, gake wonɔ vɔvɔ̃m be ne yewolée la, ameha la atɔ zi elabena wonya be ameha la xɔe se be yesu nye nyagblɔɖila
yesu gado lo bubu na ameha la gblɔ be,
“ dziƒofiaɖuƒe la le abe fia aɖe si ɖo srɔ̃ɖekplɔ̃ gã aɖe na via ene
wokpe ame geɖewo ɖe kplɔ̃ sia ŋu eye esi nu sia nu sɔ gbe vɔ la, fia la ɖo dɔlawo ɖe ame kpekpeawo be woava elabena ɣeyiɣia ɖo be wɔnawo nadze egɔme, gake ame kpekpewo katã gbe womeva o
fia la gadɔ dɔla bubuwo ɖo ɖe ame kpekpeawo gbɔ kple gbedeasi sia be, ‘nu sia nu sɔ gbe vɔ, nuɖuɖua bi eya ta miva
ame sia ame neɖe abla ne wòava
’ ”
ke esi ame kpekpeawo se nya sia la ɖeko woko nu eye wo dometɔ ɖe sia ɖe dzo yi nu si dze eŋu la wɔ ge, ɖeka yi eƒe agble me, eye bubu yi asigbe
ke ɖewo do dɔmedzoe ɖe dɔlawo ŋu ƒo wo vevie eye woɖi gbɔ̃ ɖewo wu ɖewo gɔ̃ hã
”
fia la do dɔmedzoe ale wòdɔ eƒe asrafowo woyi ɖawu hlɔ̃dola siawo eye wotɔ dzo woƒe du la wòbi keŋ
le esia megbe la fia la gblɔ na eƒe dɔlawo bena, ‘nu sia nu sɔ gbe na ŋkekea ɖuɖu gake ame siwo mekpe la, medze na bubu si mede wo ŋu o
eya ta miyi mɔtatawo dzi kple ablɔwo ƒe dzogoewo me, eye ame sia ame si miakpɔ ko la, mikpee va kplɔ̃a ŋuti
’
” dɔlawo wɔ ɖe esia dzi, eye eteƒe medidi o wokplɔ amewo vɛ fũ, ame nyuiwo kple ame baɖawo siaa, eye ale srɔ̃ɖekplɔ̃a ŋu yɔ fũ kple amewo
esi fia la ŋutɔ va do be yeado gbe na ame kpekpeawo la, ekpɔ ame ɖeka le wo dome si medo srɔ̃ɖewu si wotsɔ nɛ be wòado la o
”
fia la biae be, ‘xɔ̃nye, ale ke wɔ medo srɔ̃ɖewu hafi va afi sia o?’ ke ŋutsua ƒe nu tsi te elabena menya nya si tututu wòagblɔ o
fia la ɖe gbe na eŋutimewo bena ‘mibla eƒe asiwo kple afɔwo eye miatsɔe aƒu gbe ɖe blukɔ tsiɖitsiɖi me le xexe afi si avifafa kple aɖukliɖuɖu lanɔ
’
elabena woyɔ ame geɖewo ke ame ʋee aɖewo koe nye ame siwo wotia
”
le esia megbe la, farisitɔwo kpe ta eye wode ŋugble le ale si woawɔ atsɔ biabia aɖe atre mɔ na yesu alée la ŋu
wodɔ woƒe nusrɔ̃la aɖewo kpe ɖe herodia dunyahelawo ŋu eye wobiae be, “nufiala, míenyae be ame si de blibo lae nènye, eye nefiaa mawu ƒe mɔ le nyateƒe la nu
amewo ƒe nyagbɔgblɔ meblea nuwò o elabena mètsɔa ɖeke le nu si wonye la me o
azɔ gblɔe na mí, nu kae nye wò susu? ele eteƒe be woadzɔ duga na kaisaro loo alo mele eteƒe o?”
ke yesu nya nu vɔ̃ɖi si woɖo ɖe tame eya ta ebia wo be, “mi alakpanuwɔlawo! ame kae miedi bena yewoatre mɔ na kple miaƒe aye biabia sia?
mitsɔ kɔba aɖe si wotsɔna xea dugae la vɛ nam makpɔ
” eye wotsɔ roma ga ɖeka va fiae
azɔ ebia wo bena, “ame ka ƒe nɔnɔmetatae le ga sia dzi eye ame ka ƒe ŋkɔe le ete?”
woɖo eŋu nɛ be, “kaisaro tɔe
” yesu gblɔ na wo be, “enyo, mitsɔ nu sia nu si nye kaisaro tɔ la na kaisaro eye miatsɔ nu sia nu si nye mawu hã tɔ la na mawu
”
esi wose eƒe ŋuɖoɖoa la, wotsi yaa elabena ewɔ nuku na wo ŋutɔ be wòɖo nya la ŋu nyuie alea eya ta wogblẽe ɖi hedzo
gake le gbe ma gbe ke la, zadukitɔ aɖewo ame siwo mexɔ se bena ame kukuwo atsi tre le nuwuwua o la va egbɔ va biae bena, ”
aƒetɔ, mose de se na mí bena ne ŋutsu aɖe ɖe srɔ̃ eye medzi vi hafi ku o la, nɔvia ŋutsu naɖe ahosia eye wòadzi vi kplii, ale be ɖeviawo nanyi ameyinugbea ƒe dome
azɔ nɔviŋutsu adre aɖewo nɔ mía dome, woƒe tsitsitɔ ɖe srɔ̃ gake medzi vi kple nyɔnua hafi ku o, ale eyometɔ xɔ ahosia ɖe
gake eya hã medzi vi aɖeke kple nyɔnu sia hafi ku o, eye wo nɔvi etɔ̃lia xɔ ahosia ɖe gake kpao eya hã ku vi madzimadzii
ale nɔviŋutsu adreawo katã ɖe nyɔnu sia kpɔ gake ɖeke medzi vi kplii o
mlɔeba la nyɔnua ŋutɔ hã va ku
biabia lae nye be, ame ka tɔ nyɔnu sia azu le tsitretsitsi ŋkekea dzi? elabena eɖe nɔvi adreawo katã kpɔ!”
yesu ɖo eŋu na wo be, “miewɔ vodada gã aɖe ŋutɔ, elabena mienya mawunya kple mawu ƒe ŋusẽ o
elabena le tsitretsitsi ŋkekea dzi srɔ̃ɖeɖe maganɔ anyi o; amewo katã anɔ abe mawudɔla siwo le dziƒo ene
ke le ame kukuwo ƒe tsitretsitsi ŋuti la, mabia mi be, miexlẽ mawunya kpɔ oa? mienyae bena miawoe mawu nɔ nu ƒom na esi wògblɔ be,
‘nyee nye abraham, isak kple yakɔb ƒe mawu’ oa? eya ta minyae bena mawu la, menye ame kukuwo ƒe mawu wònye o, ke boŋ ame gbagbewo ƒe mawu wònye
”
yesu ƒe ŋuɖoɖo la wɔ nuku na ameha la ŋutɔ
ke esi farisitɔwo se be yesu de ga nu na zadukitɔwo la woƒo wo ɖokui nu ƒu
eye wo dometɔ ɖeka, ame si nye sefiala gã aɖe la tee kpɔ hebia be, “
nufiala, se kae nye gãtɔ wu le mose ƒe seawo dome?”
yesu ɖo eŋu nɛ be, “lɔ̃ aƒetɔ wò mawu la kple wò dzi blibo, wò luʋɔ blibo kpakple wò susu katã
esiae nye se gbãtɔ kple gãtɔ wu
esi gakplɔe ɖo lae nye be nãlɔ̃ hawòvi abe ale si ko nèlɔ̃ wò ŋutɔ ɖokuiwò ene
wotu se bubuawo katã kple nyagblɔɖilawo ƒe nyawo ɖe se eve siawo dzi
”
esia megbe la, farisitɔwo va ƒo xlãe ale wòbia wo bena, “
ale ke miekpɔ tso mesia la ŋutɔ ŋu? ame ka vie wònye?” woɖo eŋu nɛ be, “david vie!”
yesu gabia wo bena, “ne enye david vi la, nu ka ta esi gbɔgbɔ kɔkɔe la va david dzi wònɔ nu ƒom la, eyɔ mesia la be ‘aƒetɔ’ ɖo? miakpɔe le mawunya me be, david gblɔ bena
‘mawu gblɔ na nye aƒetɔ bena, nɔ anyi ɖe nye nuɖusime va se ɖe esime matsɔ wò futɔwo awɔ wò afɔtenui
’
esime david yɔ mesia la be, ‘aƒetɔ’ ɖe, ale ke wɔ wòganye via?”
nyateƒe, biabia la lolo wu wo ale be womete ŋu ɖo eŋuti o
le esia megbe la ame aɖeke medo dzi gabia nya aɖekee o
tete yesu gblɔ na ameha la kple eƒe nusrɔ̃lawo bena,
“sefialawo kple farisitɔwo nɔ mose ƒe zi dzi
eya ta miɖo to wo eye miawɔ nu sia nu si wogblɔ na mi gake migawɔ nu si wowɔna la o, elabena woawo ŋutɔ mewɔna ɖe nu siwo fiam wole la dzi o
woblaa agba kpekpewo hetsɔna ɖoa amewo ƒe abɔta gake woawo ŋutɔ mele klalo be yewoatsɔ yewoƒe asibidɛ akpe ɖe ameawo ŋu gɔ̃ hã o
” nu sia nu si wowɔna la, ɖe wowɔnɛ ko be yewoadze abe ame nyuiwo ene le gota
woƒe mawunya kpukpui, ŋkuɖodzinu siwo wosana ɖe ŋgonu kple abɔ la kekena wua ame sia ame tɔ eye wodea dzesi tɔxɛ woƒe awuʋlayawo to be amewo nakpɔ be yewo nye ame kɔkɔewo
wolɔ̃a kplɔ̃ta nɔnɔ le nuɖuƒewo eye wolɔ̃a ŋgɔgbe zikpuiwo dzi nɔnɔ le woƒe ƒuƒoƒewo
ne wole ablɔ dzi yina eye amewo le ŋkɔ dam ɖe wo dzi be, ‘nufiala’ kple ‘aƒetɔ’ la, evivia wo nu ŋutɔ
migana be ame aɖeke nada ŋkɔ siawo tɔgbi ɖe mia dzi o
elabena mawu ɖeka hɔ̃ koe nye miaƒe nufiala, eye le mia dome la, mi katã miesɔ abe nɔviwo ene
migayɔ ame aɖeke le anyigba dzi afi sia be fofo o, elabena mawu ɖeka si le dziƒo koe wòle be míayɔ nenema
eye migana hã be woayɔ mi be nufiala o, elabena nufiala ɖeka koe li na mi, eyae nye mesia la
” ne miebɔbɔ mia ɖokuiwo eye miesubɔ ame bubuwo la, miaƒe gãnyenye adze wu le wo gbɔ
ne ame aɖe di bena yeanye amegã la, netsɔ eɖokui wɔ subɔlae boŋ
ame siwo doa wo ɖokuiwo ɖe dzi la, woaɖiɖi wo ɖe anyi
ke ame siwo bɔbɔa wo ɖokuiwo ɖe anyi la woado wo ɖe dzi
” babaa na mi, mi sefialawo kple farisitɔwo, alakpanuwɔlawo! mietu dziƒofiaɖuƒe la ƒe agbo ɖe amewo nu
miawo ŋutɔ miele eme yi ge o, eya ta mieɖe mɔ be ame siwo le agbagba dzem be woage ɖe eme la hã nayi eme o
babaa na mi, mi sefialawo kple farisitɔwo, alakpanuwɔlawo! miekpɔ mɔ le ahosiwo ŋu, hexɔa woƒe aƒewo le wo si sesẽtɔe eye emegbe miebua doa gbe didiwo ɖa! le esia ta la miaƒe tohehe asesẽ wu bubuawo tɔ!
babaa na mi, mi sefialawo kple farisitɔwo, alakpanuwɔlawo! mietsana le anyigbadzi kple atsiaƒuwo dzi, ẽ, afi sia afi ko be miawɔ ame ɖeka wòazu yudatɔ le xɔse me, eye ne ezui la, miewɔnɛ wòzua dzomavɔʋemevi zigbɔ zi eve wu miawo ŋutɔ
babaa na mi, mi kplɔla ŋkugbagbãtɔwo
! miegblɔna be, ‘ne ame aɖe yɔ gbedoxɔ ta nui la medze vɔ̃ o, gake ne eyɔ sika si le gbedoxɔ me ta nui la, atam la blae’
mi bometsila ŋkugbagbãtɔwo! kae lolo wu, sika la alo gbedoxɔ si wɔ sika la gɔ̃ hã be wòle dzadzɛa?
miawo kee gblɔ be ame si ta vɔsamlekpuia la, ate ŋu ada le atam si wòka la dzi faa, gake ne ame aɖe ta nunana si le vɔsamlekpuia dzi la, edze agɔ vevie nenye be wòda le ŋugbe si wòdo la dzi
mi ŋkuagbãtɔwo! kae le vevie wu, nunana si le vɔsamlekpuia dzi loo alo vɔsamlekpuia ŋutɔ si nana be nunana ŋuti kɔna?
nenye be mieta vɔsamlekpuia ekema mietae kple nu siwo katã le edzi,
eye ne mieta gbedoxɔ la, ekema mietae kple mawu ame si nɔa eme
nenye be mieta ‘dziƒo’ la minyae be mieta mawu ƒe fiazikpui kple mawu ame si nɔa edzi
” babaa na mi, mi sefialawo kple farisitɔwo alakpanuwɔlawo! mienaa adrike, sikɔni kple tsyo ƒe ewoliawo gɔ̃ hã, gake miegblẽ se la ƒe nu vevietɔ siwo nye afia nyui tsotso, nublanuikpɔkpɔ kple nuteƒewɔwɔ la ɖi
ele be miawɔ ɖe esiawo hã dzi eye mele be miagbe ekemɛawo hã o
mi kplɔla ŋkugbagbãtɔwo! mieɖea nudzodzoe suetɔ kekeake le miaƒe nunonowo me ƒua gbe, gake miehemia kposɔ ya
babaa na mi, mi sefialawo kple farisitɔwo! mieklɔa kplu kple nuɖugba ŋuti, gake wo me yɔ fũu kple ŋukeklẽ kpakple ɖokuitɔdidi
farisitɔ ŋkugbagbãtɔwo! miklɔ kplu la kple nuɖugba la me gbã ekema wo godo hã laɖi nyuie
” babaa na mi, mi sefialawo kple farisitɔwo, alakpanuwɔlawo! đeko miele abe yɔdokpe siwo wosi akalo na la ene, esiwo dzena le gota nyuie, ke wo me yɔ fũu kple ame kukuwo ƒe ƒuwo kple numakɔmakɔ bubuwo
miawo hã, nenema kee miedze le gota le amewo gbɔ abe ame dzɔdzɔewo ene, gake miaƒe ememe yɔ fũu kple alakpanuwɔwɔ kpakple vɔɖivɔ̃ɖi
” babaa na mi, mi sefialawo kple farisitɔwo, alakpanuwɔlawo! miewɔ ŋkuɖodzikpe na nyagblɔɖilawo eye mieɖo atsyɔ̃ na ame dzɔdzɔewo ƒe yɔdowo
eye miegblɔ bena, ‘ne ɖe míenɔ agbe le mía fofowo ŋɔli la, míawɔ ɖeka kpli wo le nyagblɔɖilawo ƒe ʋu kɔkɔɖi me o’
ale mieɖi ɖase le miawo ŋutɔ ɖokui ŋu be mienye ame siwo wu nyagblɔɖilawo ƒe dzidzimeviwo
enyo ŋutɔ, azɔ miwu nu vɔ̃ dɔ si gɔme mia fofowo dze la nu
” mi dawo! dawo ƒe dzidzimeviwo! ale ke miawɔ asi le dzomavɔʋe ƒe fɔbubu nu?
” eya ta mele nyagblɔɖilawo, nunyalawo kple nufiala siwo me gbɔgbɔa yɔ fũ la hã ɖom ɖe mi, ke miawo la, miawu wo dometɔ aɖewo alo aklã wo ɖe atitsoga ŋu, miaƒo ɖewo le miaƒe ƒuƒoƒewo eye miati geɖewo hã ƒe agbe yome tso afii yi afi mɛ
ne miewɔ esiawo la ekema ame kɔkɔe siwo wowu tso keke abel dzi va se ɖe zakaria, barakia vi si miewu le vɔsamlekpui kple kɔkɔeƒea dome le gbedoxɔa me la ƒe ʋu ava mia dzi
ẽ, mele egblɔm na mi bena, tohehe siwo katã wodzra ɖo ɖi tso ɣemaɣi ke va se ɖe fifia la ava dzidzime sia dzi
” o, yerusalem, yerusalem, wò du si me tɔwo wu nyagblɔɖilawo eye woƒu kpe ame siwo mawu ɖo ɖe wò! medi zi geɖe bena maƒo viwòwo nu ƒu abe ale si koklo ƒoa viawo nu ƒui ɖe eƒe aʋalãwo te ene, gake wogbe womena mɔm o
azɔ woagblẽ miaƒe aƒe ɖi na mi aƒedoe
mele egblɔm na mi kple kakaɖedzi be, miagakpɔm azɔ o, va se ɖe esime miagblɔ be woayra ame si gbɔna le aƒetɔa ƒe ŋkɔ me
”
yesu do go le gbedoxɔ la me, hezɔ dzo yina, ke eƒe nusrɔ̃lawo te ɖe eŋu heɖo ŋku nu dzi nɛ tso xɔ bubu siwo le gbedoxɔ me la ŋuti
yesu ɖo eŋu na wo bena, “miele nu siawo katã kpɔma? mele egblɔm na mi, le nyateƒe me, be womagble kpe ɖeka pɛ hã ɖe nɔvia dzi o, woagbã nu sia nu aƒu anyi
”
azɔ edzo yi ɖanɔ amito la dzi
nusrɔ̃lawo va egbɔ va biae bena, “aƒetɔ, ɣekaɣie nu siawo katã ava eme? dzesi kawoe afia wò vava zi evelia kple xexeame ƒe nuwuwu?”
yesu ɖo eŋu na wo bena, “minɔ ŋudzɔ, be ame aɖeke nagaflu mi o
elabena ame geɖewo lava le nye ŋkɔme agblɔ be, ‘nyee nye kristo la’ eye woaflu ame geɖewo
ne miese be aʋa dzɔ le afi aɖe eye aʋaɣliwo le ɖiɖim la, migaɖi vo alo avɔ̃ o, elabena esia mefia be nye vava alo nuwuwu la ɖo o, nu siawo adzɔ gake nuwuwua meɖo haɖe o
le ɣeyiɣi mawo me la dukɔ atsi tre ɖe dukɔ ŋu eye fiaɖuƒe atsi tre ɖe fiaɖuƒe ŋu
dɔ ato le teƒe geɖewo fũ, hekpe ɖe esia ŋu la anyigba aʋuʋu le teƒe geɖewo
nu siawo nye kpɔkplɔyiɖeme ko na nu dziŋɔ siwo gbɔna
”
le ɣeyiɣi mawo me la, amewo ade mi asi na yometitiwo kple wuwu gɔ̃ hã
le ɣemaɣi me la, ame geɖewo atra ɖa le xɔse la gbɔ, woade wo nɔviwo asi eye woalé fu wo nɔewo vevie,
aʋatsonyagblɔɖilawo abɔ fũ eye woatra ame geɖewo
nu vɔ̃ wɔwɔ axɔ aƒe ale gbegbe be, amehavi lɔlɔ̃ nu atsi
ke ame si anɔ te ase ɖe nuwuwu la, woaɖee
azɔ la, woagblɔ fiaɖuƒe la ƒe nyanyui sia le xexeame katã abe ɖaseɖiɖi na dukɔwo katã ene, ekema nuwuwua ava
”
eya ta, ne miekpɔ ‘ŋunyɔnu si hea gbegblẽ vanae’ le tsitre ɖe kɔkɔeƒe la, esi ƒe nya wogblɔ to nyagblɔɖila daniel dzi la, nu sia xlẽla nese egɔme,
ekema nãna ame siwo le yudea la nasi ayi towo dzi
ame si le eƒe xɔ tame la nagaɖi ayi naneke tsɔ ge le aƒea me o
eye ame si le agble me la hã nagayi aƒe me be yeatsɔ yeƒe awuʋlaya o
”
baba na funɔwo kple ame siwo si vidzĩwo le le ŋkeke mawo me
mido gbe ɖa be, miaƒe sisigbe nagadze vuvɔŋɔli alo sabat ŋkeke dzi o
le ɣemaɣi me la, xaxa si ƒomevi medzɔ kpɔ tso xexeame ƒe gɔmedzedze va se ɖe fifia o eye magadzɔ kpɔ o la anɔ anyi
”
le nyateƒe me, ne womeɖe le nenem ŋkekeawo dzi o la, amegbetɔ ƒomea katã atsrɔ̃
ke meka ɖe edzi na mi be, le mawu ƒe ame tiatiawo ta la woato ŋkeke siawo ɖe eme
” nenye be ame aɖe agblɔ na mi be, ‘mesia la va ɖo eye wòle afii alo afi mɛ alo wokpɔe le afi aɖe la, migaxɔe se o
elabena aʋatso kristotɔwo kple aʋatso nyagblɔɖilawo ava do eye woawɔ nukunu gãwo si dzi mawu ƒe ame tiatiawo gɔ̃ hã ate ŋu axɔ ase
kpɔ ɖa, megblɔe na mi do ŋgɔ lo!
” eya ta ne ame aɖe gblɔ na mi be ele gbedzi afi aɖe la, mègaɖe fu na ɖokuiwò be yeayi aɖakpɔe ɖa o
alo ne ame aɖe be ebe ɖe teƒe aɖe la, mègaxɔe se o!
abe ale si dzi kea dzo le ɣedzeƒe wokpɔnɛ le ɣetoɖoƒe ene la, nenema ke nye, mesia la, ƒe vava anɔ
minyae bena afi si nukuku le la afi mae akagawo nɔna
”
le xaxa ŋkeke mawo megbe teti ko la, ‘zãdokeli ado, ɣleti magaɖi o, ɣletiviwo age tso dziƒo eye dziƒoŋunuwo aʋuʋu kpekpekpe
” le ɣemaɣi me la, amegbetɔvi la ƒe dzesi ado ɖe dziŋgɔli me eye anyigba dzi dukɔwo katã afa konyi
tete woakpɔ amegbetɔ vi la wòanɔ alilikpo dzi aɖiɖi gbɔna le ŋusẽ kple ŋutikɔkɔe gã aɖe me
eye wòadɔ eƒe dɔlawo kple kpẽ ƒe ɖiɖi sesĩe eye woayi aɖa ƒo ametitiawo nu ƒu tso ya eneawo dzi, tso dziƒo ƒe dzogoe sia dzi, yi ekemɛ dzi
”
azɔ misrɔ̃ nu tso gboti ŋu
nenye be tsi ɖo eƒe alɔwo me eye aŋgbawo de asi dodo me la, ekema minyae be dzomeŋɔli ɖo vɔ
nenema ke ne miekpɔ be nu siawo katã de asi dzɔdzɔ me la, ekema minyae be nye vava tu aƒe kpokploe
mele egblɔm na mi le nyateƒe me be, dzidzime sia nu mava yi o, va se ɖe esime nu siawo katã va eme
” dziƒo kple anyigba nu ava yi gake nye nyawo anɔ anyi ɖaa
ame aɖeke menya ŋkeke alo gaƒoƒo si dzi nuwuwua ava o, mawudɔlawo gɔ̃ hã menyae o, mawu vi la ŋutɔ gɔ̃ hã menyae o, negbe fofonye ɖeka hɔ̃ ko
abe ale si wòdzɔ le noa ŋɔli ene la, nenema wòanɔ le amegbetɔ vi la ƒe vava ɣeyiɣi me
elabena le ŋkeke siwo do ŋgɔ na tsiɖɔɖɔ me la, ameawo nɔ nu ɖum, nɔ nu nom, nɔ srɔ̃ ɖem eye wotsɔa ame nana be wòaɖe, va se ɖe ŋkeke si dzi noa ge ɖe aɖakaʋu la me,
eye womenya nu si gbɔna dzɔdzɔ ge o, va se ɖe esime tsiɖɔɖɔ la va eye wòkplɔ wo katã dzoe
nenemae wòanɔ le amegbetɔ vi la ƒe vavaɣi
” ame eve anɔ agble me anɔ dɔ wɔm, woava kplɔ ɖeka dzoe agblẽ ɖeka ɖi
nyɔnu eve anɔ bli tum le te dzi, woatsɔ ɖeka agblẽ evelia ɖi
”
eya ta minɔ ŋudzɔ elabena mienya gbe si gbe miaƒe aƒetɔ la ava o
”ne ame aɖe medi be fiafitɔ neva fi yeƒe nuwo le zã me o la, enɔa ŋudzɔ na fiafitɔ la ƒe vava,
eya ta miawo hã minɔ ŋudzɔ be nyemava lili mi o
”
minye dɔla nuteƒewɔlawo kple aɖaŋudzela siwo ate ŋu akpɔ nye aƒe dzi ana nuɖuɖu vinyewo ɖe ɣeyiɣi dzi pɛpɛpɛ gbe sia gbe
nenye be metrɔ gbɔ va kpɔ mi miele miaƒe dɔdeasi siawo wɔm anukwaretɔe la, mayra mi ŋutɔ
nuteƒewɔla siawo tɔgbie matsɔ ɖo nu siwo katã le asinye la nu
”
gake ne miewɔ abe ame vɔ̃ɖiwo ene hegblɔ na mia ɖokuiwo be, ‘nye aƒetɔ mava fifia o,’
ale be miede asi dɔla bubuawo ƒoƒo me hele nutsuɖuɖu kple ahamumu dzi la,
miaƒe aƒetɔ la ava do ɖe mia dzi kpata le ɣeyiɣi si miele mɔ kpɔm nɛ o la me,
eye wòaƒo mi vevie
emegbe la ana woadrɔ̃ ʋɔnu mi kple alakpanuwɔlawo eye afi ma miafa avi, aɖu aɖukli hã le
”
“miatsɔ ɖetugbi ewo aɖewo ƒe ŋutinya atsɔ asɔ kple dziƒofiaɖuƒe lae
đetugbi ewo siawo tsɔ woƒe akaɖiwo ɖe asi be yewoayi aɖakpe ŋugbetɔsrɔ̃ aɖe
wo dome ame atɔ̃ nye abunetɔwo, eye ame atɔ̃ hã nye nunyalawo
abunetɔwo tsɔ woƒe akaɖiwo ke wometsɔ ami kpe ɖe akaɖiawo ŋu o
ke nunyalawo ya tsɔ ami kpe ɖe woƒe akaɖiawo ŋuti
eva dzɔ be ŋugbetɔsrɔ̃a tsi megbe ale alɔ̃ de asi ɖetugbiawo tsɔtsɔ me eye womlɔ anyi dɔ alɔ̃
ke le zã titina la ɣli ɖi be, ‘ŋugbetɔsrɔ̃ la va ɖo azɔ
mido go va kpee hee!’
đetugbiawo katã fɔ eye wodzra woƒe akaɖiawo ɖo
tete abunetɔawo gblɔ na nunyalawo be ‘mina miaƒe amia ƒe ɖe mí’ elabena míaƒe akaɖiwo le tsitsim
” gake woɖo eŋu na abunetɔawo be, ‘mía tɔ hã mesɔ gbɔ ade mia kple míawo nu o eya ta miyi ne miadze ɖe na mia ɖokuiwo
’
” kaka woaɖe afɔ la, ŋugbetɔsrɔ̃ la va ɖo xoxo eye ame siwo nɔ klalo la yi srɔ̃ɖeƒea kplii, eye wotu agbo si le aƒea nu
”
emegbe ɖetugbi abunetɔ atɔ̃awo va do ɖe agboa nu nɔ ɣli dom be
‘aƒetɔ, ʋu agbo la na mí!’
” aƒetɔ, la ɖo eŋu na wo bena, ‘midzo le afi ma miayi, elabena mietsi megbe!’
” eya ta minɔ ŋudzɔ eye miadzra ɖo elabena mienya ŋkeke alo gaƒoƒo si dzi matrɔ ava o
”
dziƒofiaɖuƒe la gasɔ kple aƒetɔ aɖe si ɖo be yeawɔ mɔzɔzɔ ayi anyigba bubu aɖe dzi
hafi wòadzo la eyɔ eƒe dɔlawo hetsɔ ga home vovovo de asi na wo dometɔ ɖe sia ɖe be wòatsɔ nɔ asi tsamii va se ɖe esime yeagbɔ
” etsɔ sidi akpe atɔ̃ na ame gbãtɔ, tsɔ sidi akpe eve na ame evelia eye wòtsɔ sidi akpe ɖeka na eme etɔ̃lia
ema ga la na wo ɖe woƒe ŋutete nu, eye le esia megbe la edzo yi mɔa dzi
ame si xɔ sidi akpe atɔ̃ la de asi asitsatsa me kplii enumake eye eteƒe medidi hafi wògakpɔ sidi akpe atɔ̃ ɖe gatia dzi o
ame si xɔ sidi akpe eve hã tsa asi kple etɔ eye wògakpɔ sidi akpe eve bubu ɖe edzi
” ke ame si xɔ sidi akpe ɖeka la ya yi ɖaɖe do eye wòtsɔ ga la ɣla ɖe eme be wòanɔ dedie
” aƒetɔ la trɔ gbɔ le ŋkeke geɖewo megbe, eye wòyɔ dɔlawo be woava na akɔnta tso ga siwo wòtsɔ na wo la ŋuti
ame si wòtsɔ sidi akpe atɔ̃ na la tsɔ sidi akpe ewo vɛ nɛ
” eƒe aƒetɔ kafui ŋutɔ le eƒe dɔ nyui si wòwɔ la ta
egblɔ na dɔla la bena, ‘wò, dɔla nyui, èwɔ nuteƒe ŋutɔ eya ta tso azɔ dzi la matsɔ dɔ geɖe ade wò dzikpɔkpɔ te
va ne nãkpɔ dzidzɔ kplim
”
ame si xɔ sidi akpe eve la hã va gblɔ na aƒetɔa bena, ‘aƒetɔ, ètsɔ sidi akpe eve nam, gake megakpɔ sidi akpe eve bubu ɖe edzi
’
” aƒetɔ la gblɔ nɛ kple dzidzɔ be, ‘dɔ nyui aɖee ma nèwɔ
dɔla dzɔdzɔe kple nuteƒewɔlae nènye
esi nèɖi anukware le ga home sue sia ŋudɔwɔwɔ me ta la, tso azɔ dzi la, matsɔ ga geɖe ade asi na wò
’
ame si xɔ sidi akpe ɖeka hã va do eye wòdo dzi gblɔ na aƒetɔ la be, ‘aƒetɔ, menyae bena wò nya ɖe wòse, eŋea nu le afi si mèƒã nu ɖo o eye nèƒoa nu ƒu le afi si mèwu nu ɖo o,
ale menɔ vɔvɔ̃m be ne mekpɔ viɖe aɖe ɖe ga la dzi la ãxɔe le asinye bɔbɔe, eya ta metsɔ wò ga la ɣla eye esi nèva la mehee ɖe go
eyae nye esi
’ ”
aƒetɔ la ɖo eŋu nɛ kple dɔmedzoe be, ‘dɔla vɔ̃ɖi kple kuviatɔe nènye; esi nènya be ame sesẽe menye eye meŋea nu le afi si nyemeƒã nu ɖo o eye meƒoa nu ƒu le afi si nyemewu nu ɖo o eye esi nènyae hã be mele viɖe bia ge ɖe gaa dzi la,
ele na wò be nãtsɔ ga la da ɖe gadzraɖoƒe nam teti be wòahe viɖe vi aɖe vɛ nam
mixɔ ga la le ame vɔ̃ɖi sia si eye miatsɔe na ame si si sidi akpe ewo le la
elabena ame si wɔ nu si wotsɔ nɛ ŋudɔ nyuie la, woagatsɔ nu geɖe akpee nɛ, nu nasɔ gbɔ ɖe esi fũ
ke ame si meɖia anukware o la, woaxɔ nu suetɔ kekeake si le esi la hã le esi
woatsɔ dɔla ɖigbɔ̃ sia aƒu gbe ɖe viviti si do tsiɖitsiɖi la me, afi ma avifafa kple aɖukliɖuɖu anɔ
‘ne nye mesia la meva le nye ŋutikɔkɔe me kple mawudɔlawo katã la, ekema manɔ anyi ɖe nye ŋutikɔkɔe fiazikpui la dzi
ekema dukɔ siwo katã le xexeame alo ame siwo katã le xexeame la aƒo ƒu ɖe ŋkunyeme
eye mama ameawo me ɖe akpa eve, abe ale si alẽkplɔla ma alẽwo ɖa tso gbɔ̃wo gbɔe ene
mada alẽawo ɖe nye nuɖusime, eye gbɔ̃wo anɔ nye miame
”
ekema nye, fia la, magblɔ na ame siwo le nye nuɖusime bena, ‘fofonye ƒe ame yayrawo, miyi ɖe fiaɖuƒe si wòdzra ɖo ɖi na mi tso xexeame ƒe gɔmedzedzea me ke la me
elabena esi dɔ wum la, miena nuɖuɖum, tsikɔ wum eye miena tsim, medze mi abe amedzro ene eye miexɔm atuu ɖe miaƒe aƒewo me
awu menɔ ŋunye o gake mietsɔ awu nam medo
medze dɔ mieva kpɔm ɖa
menɔ gaxɔ me eye mieɖi tsa va gbɔnye
”
ame dzɔdzɔewo abia be, ‘aƒetɔ, ɣekaɣie miekpɔ wò dɔ nɔ wuwòm eye míena nuɖuɖu wò? alo tsi kɔ nɔ wuwòm míena tsi wò nèno kpɔ?
ɣekaɣie nèva dze mí abe amedzro ene?
eye gbe ka gbee míetsɔ awu na wò nèdo kpɔ? ɣekaɣie wode wò mɔ alo nèdze dɔ eye mieva kpɔ wò ɖa?’
” eye nye fia la maɖo eŋu na wo bena, ‘ esi miewɔ nu siawo katã na nɔvinye sue siawo dometɔ aɖe ta la, nyee miewɔ wo na!’”
azɔ matrɔ ɖe ame siwo le nye miame la ŋu agblɔ na wo be, ‘mite ɖa le gbɔnye, mi ame siwo woƒo fi de
miyi dzomavɔ si wodzra ɖo ɖi na abosam kple eƒe dɔlawo la me
elabena esi dɔ wum la, miena nuɖuɖum o, tsikɔ wum miena tsim be mano o
meva dze mi abe amedzro ene gake miexɔm o, menɔ amama gake mietsɔ awu nam be mado o, medze dɔ gake mieva kpɔm ɖa o, wodem mɔ gake medzro mi be miava do gbe teti nam o
’ ”
woawo hã aɖo eŋu nam be, ‘aƒetɔ, gbe ka gbe míekpɔ wò bena, dɔ le wuwom, alo tsikɔ le wuwòm eye míekpɔ gbɔwò o? ɣekaɣie nèdze mía gbɔ, nèle amama, nèdze dɔ alo nèle gaxɔ me eye míeva kpɔ wò ɖa alo kpe ɖe ŋuwò o?
” ale maɖo eŋu na wo bena, ‘esime miegbe be yewomawɔ nu siawo na nɔvinye sue siawo dometɔ ɖeka teti o la nyee nye ema miewɔ wo na o
’
” ale ame siawo ayi ɖe fukpekpe mavɔ me
ke ame dzɔdzɔewo ayi agbe mavɔ la me
”
esi yesu ƒo nu na eƒe nusrɔ̃lawo le nya siawo ŋu vɔ la, egblɔ na wo hã be,
“abe ale si ke mienya ene la, ŋutitotoŋkeke la adze gɔme le ŋkeke eve megbe, eye woadem asi aklãm ɖe ati ŋuti
”
le ɣeyiɣi ma tututu me la, yudatɔwo ƒe osɔfogãwo kple yudea dumegã bubuwo kpe ta ɖe osɔfogãtɔ, kayafa ƒeme,
be yewoade ŋugble tso ale si woawɔ alé yesu le bebe me awui la ŋuti
ke wo katã wolɔ̃ ɖe edzi bena, “míawɔ nu sia gake menye le ŋutitotoŋkekea dzi o, ne menye nenema o la zi atɔ le dukɔa me
”
azɔ yesu yi betania eye wòdze simɔn anyidɔléla la ƒeme
esi wonɔ nu ɖum la, nyɔnu aɖe va aƒea me kple amiʋeʋĩ xɔasi aɖe eye wòʋui tsɔ kɔ ɖe tame na yesu
esia ve dɔme na nusrɔ̃lawo ŋutɔ eye wogblɔ bena, “nu ka ta wòle be ame natsɔ ga aƒu gbe ɖe yame alea? enyo be wòawɔ esia?
ate ŋu adzra ami sia, akpɔ ga home gã aɖe atsɔ na ame dahewo ɖe
”
yesu nya nu si bum nusrɔ̃lawo le ale wògblɔ na wo be, “migaɖe ɖeklemi kple nyɔnua o, elabena nu nyui wònye wòwɔ nam
ame dahewo li kpli mi gbe sia gbe, ke nye la nyemanɔ mia gbɔ tegbee o
esi wònye be nye ku gbɔna kpuie ta la, ekɔ amiʋeʋĩ la ɖe dzinye bena wòadzra nye ŋutilã ɖo hena ɖiɖi
nyɔnu sia ƒe ŋkɔ mele bubu ge akpɔ o elabena woagblɔ nu si wòwɔ la afia le xexeame godoo afi sia afi si woagblɔ nyanyui la le ko
”
le nyadzɔdzɔ sia megbe la, yuda iskariɔt, nusrɔ̃la wuieveawo dometɔ ɖeka, yi ɖe osɔfogãwo gbɔ
eye wòbia bena, “ho nenie miaxe nam nenye be mede yesu asi na mi?” enumake woxlẽ klosaloga blaetɔ̃ tsɔ de asi nɛ
tso gbe ma gbe dzi ko yuda de asi mɔ si dzi wòato ade yesu asi na osɔfogãwo la didi me
le ŋkeke gbãtɔ si do ŋgɔ na abolo maʋãmaʋã ɖuɖu ƒe ŋkekea dzi la, nusrɔ̃lawo te ɖe yesu ŋu eye wobiae be, “afi kae míele ŋutitotoŋkekenyui la ɖu ge le?”
yesu ɖo eŋu na wo be, “ne miege ɖe dua me teti ko la, miado go ŋutsu aɖe, mi gblɔ nɛ bena, ‘míaƒe nufiala ɖo mí ɖe gbɔwò be míagblɔ na wò be, yeƒe ɣeyiɣi la ɖo azɔ eya ta ye kple yeƒe nusrɔ̃lawo yewoava dze gbɔwò aɖu ŋutitotoŋkekenyui la
’”
nusrɔ̃lawo wɔ ɖe yesu ƒe gbe dzi pɛpɛpɛ eye wodzra ɖo na ŋkekea ɖuɖu le afi ma
le fiẽ me la, yesu kple eƒe nusrɔ̃lawo nɔ kplɔ̃ ŋu eye woɖu nu
ke esi wonɔ nua ɖum la, yesu gblɔ na wo be, “mia dometɔ ɖeka adem asi be woawu
”
nya sia ɖi ɖe nusrɔ̃lawo ŋutɔ ale wolé blanui
wo dometɔ ɖe sia ɖe tsi dzodzodzoe eye wobiae be, “aƒetɔ nyea? aƒetɔ nyea?”
yesu ɖo eŋu na wo be, “ame si de asi nuɖugba me kplim lae le dɔ sia wɔ ge
ele nam be maku abe ale si nyagblɔɖilawo gblɔe da ɖi xoxo ene
gake baba na ame si adem asi
le nyateƒe me la, nenye be womegaxa dzii o la anyo nɛ wu sã
”
ke azɔ la, yuda hã bia yesu be, “nufiala, nyee le nu sia wɔ gea?” ke yesu ɖo eŋu nɛ be, “nɔvi, wò tututue le dɔ sia wɔ ge
”
esi wonɔ nua ɖum la, yesu tsɔ abolo ɖe asi
edo gbe ɖa ɖe aboloa ta eye wòmae na wo be woaɖu
esi wòtsɔ aboloa na wo be woaɖu la, egblɔ be, “mixɔe ɖu
esiae nye nye ŋutilã
”
emegbe la etsɔ wainkplu la hã ɖe asi, do gbe ɖa ɖe eta eye wòtsɔe na wo be woano
egagblɔ na nusrɔ̃lawo be, “mi katã mixɔe no,
esia nye nye ʋu si wotsɔ tre nubabla yeyea nui
wokɔe ɖi be ame geɖe nakpɔ nu vɔ̃ tsɔtsɔke to eme
”
yesu yi edzi gblɔ na eƒe nusrɔ̃lawo bena, “medi be mianya nyuie bena, nyemegale wain sia no ge akpɔ o, va se ɖe esi me nye kple miawo miaganoe yeyee le fofonye ƒe fiaɖuƒe la me
”
esi yesu ƒo nu vɔ la, wo katã wodzi ha ɖeka eye wodo go heɖo ta amiti to la dzi
azɔ yesu gblɔ na wo be, “le egbe ƒe zã sia me la, mi katã miakaka le ŋunye
elabena woŋlɔe ɖe mawunya me bena, ‘mele alẽkplɔla la wu ge eye alẽawo katã akaka gbẽe
’
gake ne megagbɔ agbe la, mayi ɖe galilea eye mado go mi le afi ma
”
petro tɔ asi akɔ gblɔ nɛ be, “ne ame sia ame ka hlẽ le ŋuwò hã la, nye ya nyemadzo le gbɔwò gbeɖegbeɖe o
”
ke yesu gblɔ nɛ be, “nɔvi, le nyateƒe me la, kasia ne koklo naku atɔ le fɔŋli me la, ãgbe nu le gbɔnye zi etɔ̃
”
petro gaɖo eŋu kple kakaɖedzi be, “ke ɖeko maku hafi agbe nu le gbɔwò” azɔ nusrɔ̃la bubuawo katã hã gblɔ nenema
ke yesu kplɔ wo yi ɖe abɔ aɖe si woyɔna be getsemane la me eye wògblɔ na wo be woabɔbɔ nɔ anyi alala ye vie
esi wonɔ elalam la, ezɔ yi ŋgɔ vie be yeado gbe ɖa
ekplɔ petro kple zebedeo vi eveawo siwo nye yohanes kple yakobo la ɖe asi
esi wova ɖo teƒea la eƒe lãme gbɔdzɔ eye wòlé blanui
ale wògblɔ na wo bena, “nye lãme gbɔdzɔ ŋutɔ eye nye dzi le nu xam heyi ku me ke, eya ta minɔ afi sia eye mianɔ ŋudzɔ kplim
”
yesu zɔ yi ŋgɔ vie, edze klo eye wòtsyɔ mo anyi
azɔ edo gbe ɖa be, “fofonye, ne anɔ bɔbɔe la, ekema ɖe kplu sia ɖa le dzinye
ke na be nu si ke nye wò lɔlɔ̃ nu la nava eme ke menye nu si medi la o
”
yesu trɔ va nusrɔ̃la etɔ̃awo gbɔ kasia, ekpɔ be wonɔ alɔ̃ dɔm bɔkɔɔ
eyɔ petro eye wòbiae se bena, “ke miate ŋu anɔ ŋu kplim gaƒoƒo ɖeka pɛ oa?
minɔ ŋudzɔ eye mido gbe ɖa, ne menye nenema o la, tetekpɔ aɖu mia dzi
elabena gbɔgbɔ la le lɔlɔ̃m gake ŋutilã ya gbɔdzɔ
”
yesu gagblẽ nusrɔ̃la etɔ̃awo ɖi heyi ɖado gbe ɖa ake be, “fofo, nenye be ele be mano kplu sia kokoko la, ekema mawɔ wò lɔlɔ̃ nu
”
esi wògatrɔ va la ekpɔ nusrɔ̃lawo woganɔ alɔ̃ dɔm ko elabena alɔ̃ bla woƒe ŋkuwo
etrɔ le wo gbɔ gayi ɖado gbe ɖa zi etɔ̃lia
azɔ etrɔ va nusrɔ̃lawo gbɔ eye wògblɔ na wo be, “miate ŋu adɔ alɔ̃ azɔ faa eye miadzudzɔ mia ɖokuiwo
gake nɔviwo, ɣeyiɣi la de be woadem asi na nu vɔ̃ wɔlawo
mitso míadze mɔ
mikpɔ ɖa, ame si le denye ge asi la enye ma gbɔna
”
esi wònɔ nua ƒom la yuda ame si nye nusrɔ̃la wuieveawo dometɔ ɖeka lae nye ekem le ŋgɔ na ameha gã aɖe eye wozɔ gbɔna
ameha siawo nye amedɔdɔwo tso yudatɔwo ƒe osɔfowo kple dumegãwo gbɔ, eye wolé yiwo kple kpowo ɖe asi gbɔna
yuda gblɔ na wo do ŋgɔ be ame si dim wole lae nye ame si yeado gbe na eye yeagbugbɔ nu na la
yuda zɔ tẽe yi ɖe yesu gbɔ gblɔ nɛ be, “medo gbe na wò, nufiala,” eye wògbugbɔ nu nɛ
ke yesu gblɔ nɛ be, “nɔvi, yi wò dɔ si ta nèva ɖo la dzi
” kasia, amewo lũ ɖe yesu dzi eye wolée
enumake yesu ƒe nusrɔ̃lawo dometɔ ɖeka ɖe eƒe yi le aku me eye wòkpa to na yudatɔwo ƒe osɔfogã ƒe subɔvi ɖeka
ke yesu gblɔ nɛ be, “mègawɔ wò yi ŋudɔ o, tsɔe de aku me, elabena ame siwo wɔa yi ŋudɔ la, hã kpɔa ku le yi nu
alo mènya be mate ŋu abia fofonye eye wòana mawudɔla akpeakpewo mí be woadzɔ mía ŋu oa?
ke ne mewɔ nenema ɖe ale ke nya siwo woŋlɔ da ɖi le mawunya me siwo le dzɔdzɔm fifia hã la awɔ hafi ava eme?”
azɔ yesu trɔ ɖe amehawo gbɔ ƒo nu na wo be, “nu vɔ̃ wɔla kple hlɔ̃dola menye hafi mietsɔ yiwo kple kpowo ɖe asi va be yewoalém hã? menɔ mia dome, gblɔ nya le miaƒe gbedoxɔ me gbe sia gbe, ke miete ŋu wɔ naneke o
nyateƒe nu siawo katã le dzɔdzɔm tututu abe ale si nyagblɔɖilawo ŋlɔe da ɖi le mawunya la me ene
”ale eƒe nusrɔ̃lawo kata gblée ɖi, hesi dzo
ameha la kplɔ yesu yi ɖe osɔfogã kayafa ƒe aƒeme, afi si yudatɔwo ƒe osɔfowo katã va ƒo ƒu ɖo la
petro hã dze ameawo yome ɖɔɖɔɖɔ va osɔfogãwo ƒe aƒea me eye wòyi ɖanɔ asrafoawo dome be yeakpɔ nu si adzɔ ɖe yesu dzi ɖa
yudatɔwo ƒe osɔfogãwo kple dumegãwo kpe ta ɖe ʋɔnudrɔ̃ƒegã la henɔ vodada si dzi woatsi tre ɖo atso kufia nɛ la dim
gake womekpɔ ɖeke o, togbɔ be ame geɖewo lɔ̃ ɖi aʋatsoɖase le eŋu hã
le nuwuwu la ame eve va gblɔ be, “ame sia gblɔ be, ‘mate ŋu agba mawu ƒe gbedoxɔ sia agatui le ŋkeke etɔ̃ megbe
’”
enumake yudatɔwo ƒe osɔfogã la tsi tre hebia yesu be, “ale kee, nuɖeɖe aɖe le asiwo le nya sia ŋua?”
ke yesu meke nu o
osɔfogã la yi edzi gblɔ nɛ be, “meta mawu gbagbe la, nenye wòe nye mesia, mawu vi la la, ekema gblɔe míse fifia
”
azɔ yesu ɖo eŋu gblɔ be, “ẽ, nye tututue, eye madidi o la, miakpɔ nye amegbetɔ vi la mabɔbɔ nɔ mawu ŋusẽkatãtɔ la ƒe nuɖusime, eye matrɔ agbɔ va le dziƒo lilikpowo me
”
eƒe nya sia tɔ dzi na yudatɔwo ƒe osɔfogã la ale wòƒu asi akɔta gblɔ bena, “mise ɖa, ame sia gblɔ busunya, megahiã be ame bubu aɖeke naɖi ɖase o, mí katã míese eƒe numegbe xoxo
nu kae nye miaƒe nyametsotso?” ameha gã la do ɣli be, “edze na ku, ele be woawui!”
azɔ amewo ƒu du ɖe edzi, ɖe ta ɖe eŋu eye ɖewo tu kɔe to megbe hegblɔ nɛ be,
“ne wòe nye mesia la la, ekema tɔ asi ame si ƒo wò to megbe la dzi ne míakpɔ
”
le ɣeyiɣi siawo katã me la, petro ganɔ amehawo dome le xexe
nyɔnuvi dzaa aɖe te ɖe eŋu gblɔ nɛ bena, “wò hã ènɔ yesu galileatɔ la yome
”
ke petro sẽ nu le wo katã ŋkume, “nyemenya naneke le nu si gblɔm nèle la ŋu o
”
emegbe la petro do ɖe agboa nu eye nyɔnuvi bubu aɖe hã gakpɔ petro le amehawo dome, eye wògblɔ na ame siwo le afi ma be, “ame sia hã nɔ yesu nazaretitɔ ƒe nusrɔ̃lawo dome
”
azɔ petro ka atam be, “nyemenya ŋutsu la le afi aɖeke kura kpɔ o!”
ke eteƒe medidi o la, ame siwo tsi tre ɖe afi ma la te ɖe petro ŋu gblɔ nɛ be, “nɔvi, míenya be yesu ƒe nusrɔ̃lawo dometɔ ɖeka nènye, wò nuƒo hã sɔ kple galileatɔwo tɔ pɛpɛpɛ
”
azɔ petro do ɣli
eka atam gblɔ be, “ne menya ame sia tututu la, ekema nane nedzɔ ɖe dzinye
” kasia petro naɖe nu le nyaa me la, koklo ku atɔ ‘kɔkɔliakɔe
’
enumake petro ɖo ŋku nya si yesu gblɔ nɛ be, “hafi koklo naku atɔ la ãgbe nu le gbɔnye zi etɔ̃” la dzi
ale wòtrɔ dzo eye wòfa avi vevie
esi ŋu ke la, osɔfogãwo kple yudatɔwo ƒe dumegã bubuwo kpe ta be woade ŋugblẽ le ale si woawɔ able romatɔwo ƒe dziɖuɖua nu ne wòatso kufia na yesu la ŋuti
emegbe la, wode gae eye wokplɔe yi na pilato, romatɔwo ƒe gɔvina
le ɣeyiɣi sia me la, yuda, ame si de yesu asi la kpɔ be wotso kufia nɛ
eƒe susu trɔ eye wòvee vevie be wòwɔ esia
eya ta egbugbɔ ga si wòxɔ le osɔfogãwo kple yudatɔwo ƒe dumegãwo si la yii na wo
egblɔ na wo be, “mewɔ nu vɔ̃ elabena, mede ame maɖifɔ asi
” ke woɖo eŋu nɛ be, “wò nyae nye ema, ɖeke meka mí o
”
ale yuda tsɔ ga la ƒu gbe ɖe anyigba le gbedoxɔ la me eye wòyi ɖade ka ve na eɖokui
osɔfogãwo va fɔ ga la le anyigba eye wogblɔ bena, “míate ŋu atsɔ ga sia ade nudzɔɖaka la me o, elabena etsi tre ɖe míaƒe sewo ŋu be, míaxɔ ga si woxe ɖe ame aɖe ƒe ku ta la
”
mlɔeba la, woɖoe be yewoatsɔ ga la aƒle abɔ aɖe si le afi si zemelawo kaa anyi lena la eye yewoatrɔe woazu ameɖiƒe na amedzro siwo ku le yerusalem
eya tae woyɔa ameɖiƒe sia be, “ʋubɔ” va se ɖe egbe
esia wu nya si nyagblɔɖila yeremia gblɔ da ɖi be, “wotsɔ klosalo ga blaetɔ̃, si woxɔ le israelviwo gbɔ la,
ƒle abɔe tso zemelawo si abe ale si aƒetɔ la gblɔ nam ene,” la nu
azɔ la yesu tsi tre ɖe pilato, roma dziɖuɖua ƒe gɔvina ŋkume
gɔvina la biae be, “wòe nye yudatɔwo ƒe fia la?” yesu ɖo eŋu nɛ be, “ẽ, abe ale si míegblɔe ene”
osɔfogãwo kple yudatɔwo ƒe dumegãwo tsɔ nya geɖewo wɔ nutsotsoe ɖe yesu ŋuti, gake eya zi ɖoɖoe kpoo
meɖo nya ɖeka pɛ hã ŋu o
pilato gabiae be, “mèle nya gbogbo siwo gblɔm wole ɖe ŋutiwò la sem oa?”
ke yesu meɖo nya la ŋu nɛ o eye esia wɔ nuku na pilato ŋutɔ
enye gɔvina la ƒe ɖoɖo be ne ŋutitotoŋkeke la ɖo edzi ƒe sia ƒe la, yeaɖe asi le yudatɔ gamenɔla si wodi la ŋuti
le ƒe sia me la, gamenɔla aɖe li, ame sia nye ame dovo, tagbɔsesẽtɔ aɖe
eƒe ŋkɔe nye baraba
esi ameha la ɖi anyi ɖe pilato ƒe xɔxɔnu le ŋdi ma la, ebia wo be, “ame ka ŋutie maɖe asi le na mi? baraba loo alo yesu, miaƒe mesia la?”
elabena pilato nya nyuie be ale si ame geɖewo dze yesu yome la koe biã ŋu na yudatɔwo ƒe dumegãwo eya tae wolée ɖo
ke esi wòbɔbɔ nɔ ʋɔnudrɔ̃zikpui la dzi la, srɔ̃a ɖo gbedeasi sia ɖee be, “mègaka asi ame dzɔdzɔe ma ŋuti o; elabena etsɔ si va yi ƒe zã la meku drɔ̃e dziŋɔ aɖe tso eŋuti
”
azɔ la osɔfogãwo kple yudatɔwo ƒe dumegãwo ble ameha la nu be woabia be woaɖe asi le baraba ŋuti na yewo eye woawu yesu
eya ta esi gɔvina la gabia be, “ame eve siawo dometɔ ka ŋutie maɖe asi le na mi?” ameha la do ɣli sesĩe be, “baraba
”
pilato bia wo be, “ekema nu kae mawɔ kple yesu, miaƒe mesia la?” wodo ɣli hoo be, “klãe ɖe ati ŋuti”
pilato gabia be, “nu ka tae miedi be mawɔ esia ɖo, eye vo kae wòda?” ke woawo la ɣlia dodo dzi ko wonɔ be, “klãe ɖe ati ŋuti! klãe ɖe ati ŋuti!”
esi pilato kpɔ be ameawo ɖo kplikpaa eye howɔwɔ gã aɖe le egɔme dzem la, edɔ be woaku tsi ɖe gagbɛ me vɛ na ye, ale wòklɔ asi le ameha la ŋkume gblɔ be, “ame nyui sia ƒe ʋu kɔkɔ ɖi la, metso gbɔnye o; ke boŋ etso mia gbɔ!”
ameha la do ɣli sesĩe be, “eƒe ʋu kɔkɔ ɖi ƒe tohehe neva mí kple mía viwo dzi faa!”
ale pilato ɖe asi le baraba ŋuti na wo
ena woƒo yesu eye esi woƒoe vɔ la, eɖe asi le eŋu na roma srafowo be woakplɔe yi aɖaklã ɖe ati ŋu
gbã la, asrafoawo kplɔe yi ɖe afi si aʋawɔnuwo nɔna eye asrafoha la katã va ƒo xlãe
woɖe eƒe awu siwo wòdo la le eŋuti eye wotsɔ awu dzĩ do nɛ
eye wotsɔ ŋu didi aɖewo wɔ fiakuku heɖɔ nɛ eye wotsɔ fiatikplɔ hã de eƒe ɖusisi me
wova dzea klo ɖe eŋkume fewuɖutɔe eye wogblɔna be, “míedo gbe na wò, yudatɔwo ƒe fia
”
azɔ la, wotu ta ɖe eŋuti eye woxɔ atikplɔ la le esi hetsɔ ƒo dzodome nɛ sesĩe
esi wowu fewuɖuɖua nu la, woɖe awu dzĩ la le eŋuti eye wotsɔ eya ŋutɔ ƒe awuwo do nɛ eye wokplɔe dzoe yina kaklã ge ɖe ati ŋuti
esi woyina eklã ge ɖe atitsoga ŋuti la, wodo go ŋutsu aɖe si tso kirene, le afrika, eŋkɔe nye simɔn, eye wozi edzi be wòatsɔ atitsoga la akpe yesu
ale wova ɖo teƒe si woyɔna be golgata, si gɔme nye “ametakoli togbɛ
”
asrafoawo tsɔ wain si me wode atikee la nɛ be wòano gake esi wòɖɔe kpɔ la, egbe enono
esi woklãe ɖe atitsoga ŋuti vɔ la, asrafoawo da akɔ ɖe eƒe awuwo dzi be woazu ame si ɖu dzi la tɔ
le esia megbe la, wobɔbɔ nɔ anyi ɖe afi ma henɔ eŋu dzɔm
woŋlɔ nu klã ɖe eƒe atitsoga la tame be, “ame sia nye yesu, yudatɔwo ƒe fia la
”
ŋdi ma ke la, woklã adzodala eve hã ɖe ati ŋu le axawo kple eve dzi
ame siwo to teƒea va yina la dzui hegblɔ nya vlo geɖewo ɖe eŋuti
woʋuʋua ta fewuɖutɔe be,
“ ke alee wòle! àte ŋu agbã gbedoxɔ la, agbugbɔ atui le ŋkeke atɔ̃ megbe
mãte ŋui oa? ne ãte ŋui eye nènye mawu vi tututu la, ɖe ɖokuiwò le atia ŋuti!”
osɔfogãwo kple yudatɔwo ƒe dumegã bubu siwo le afi ma la ɖu fewu le eŋu be,
“ eɖe ame bubuwo gake mate ŋu aɖe eɖokui o! ke wò boŋue nye yudatɔwo ƒe fia laa? nenye wòe la, ɖi le atitsoga la ŋuti, ekema míaxɔ dziwò ase
ebe yexɔ mawu dzi se; mawu neɖo kpe eƒe xɔse la dzi ne wòaɖee le atia ŋuti
alo menye eyae gblɔ be, ‘mawu vi menye,’ oa?”
nenema ke adzodala siwo woklã ɖe ati ŋuti kpe ɖe eŋuti la hã dzui heɖe alɔme le eŋuti
le ŋdɔ ma la, zãdokeli do ɖe anyigba la katã dzi gaƒoƒo etɔ̃ sɔŋ, tso ŋdɔ ga wuieve va se ɖe ɣetrɔ ga etɔ̃ me
le ɣetrɔ ga etɔ̃ me la, yesu do ɣli sesĩe be, “eli, eli lama sabaktani”,esi gɔme enye,“nyee mawu, nyee mawu nu ka ŋuti nègblẽm ɖi mahã?”
nukpɔla siwo le afi ma la dometɔ aɖewo mese nya si wògblɔ la gɔme nyuie o, eye wobu be eliya yɔm wòle
ameawo dometɔ ɖeka si du ɖatsɔ aha tsitsi eye wòkɔe ɖe akutsa tɔxɛ aɖe me
etɔ akutsa la ɖe ati nu eye wòtsɔe ɖo nu na yesu
ke ame bubuwo gblɔ nɛ be, “đe asi le eŋuti ne míakpɔe ɖa be eliya ava ɖee le atia ŋuti hã
”
yesu gado ɣli sesĩe ake
etsɔ eƒe gbɔgbɔ la na eye wòku kpoo
eye kpɔ ɖa xɔmetsovɔ si wotsɔ xe kɔkɔeƒewo ƒe kɔkɔeƒe la ŋkumee le gbedoxɔ me la ma ɖe eve enumake tso tame va se ɖe egɔme eye anyigba ʋuʋu kpekpekpe; agakpe gãwo hã gbã
eye yɔdowo nu ʋu eye nyɔnu kple ŋutsu siwo nye mawuvɔ̃lawo hafi ku la gagbɔ agbe
le yesu ƒe tsitretsitsi megbe la, wodo le woƒe yɔdoawo me eye woyi ɖe yerusalem, afi si woɖe wo ɖokuiwo fia ame geɖewo le
esi asrafo siwo klãe ɖe atia ŋuti kple woƒe amegãwo kpɔ nu siwo va dzɔ kple ale si anyigba ʋuʋui la, ŋɔdzi kple vɔvɔ̃ lé wo eye wogblɔ be, “ame sia nye mawu vi vavã
”
nyɔnu siwo kplɔe ɖo tso galilea be yewoava kpɔ edzi le yerusalem la, le nu siwo katã le dzɔdzɔm la kpɔm tso adzɔge
ame siawo dometɔ aɖewoe nye maria magdalatɔ, maria yakobo kple yosef dada kple yohanes kpakple yakobo siwo nye zebedeo ƒe viwo la dada
esi fiẽ ɖo la, kesinɔtɔ aɖe si ŋkɔe nye yosef, tso arimatia, ame si nye yesu yomedzelawo dometɔ ɖeka la,
yi ɖe pilato gbɔ hebia yesu ƒe ŋutilã kukua
pilato ɖe gbe be woatsɔ yesu ƒe ŋutilã kukua nɛ
yosef xɔ ame kuku la eye wòtsɔ aklala yeye aɖe si fu tititi la xatsa ɖe eŋuti nyuie
eye wòtsɔe mlɔ yɔdo si eya ŋutɔ ɖe ɖe agakpewo dome la me hemli kpe gã aɖe tu yɔdo la nu
maria magdalatɔ kple maria evelia wonɔ anyi henɔ ale si woɖi yesu kple afi si woɖii ɖo la kpɔm
le ŋufɔke, esi ŋutitoto ŋkeke la ƒe ŋkeke gbãtɔ wu enu la, osɔfogãwo kple farisitɔwo yi ɖe pilato gbɔ
eye wogblɔ nɛ be, “aƒetɔ, alakpatɔ ma gblɔ kpɔ be, ‘matsi tre le ŋkeke etɔ̃ megbe’
eya ta míedi be nãɖe gbe ne woatre yɔdo la nu va se ɖe ŋkeke etɔ̃a gbe ale be eƒe nusrɔ̃lawo mate ŋu ayi aɖafi eƒe ŋutilã kukua ahable amewo be, etsi tre o
nenye be nu sia va eme la, ekema nu si adzɔ fifia la, awu gbãtɔ
”
pilato ɖo nya la ŋu na wo be, “mikplɔ asrafo siawo yi ne woadzɔ yɔdo la ŋu nyuie”
ale wotre yɔdo la nu hetsɔ asrafowo ɖo afi ma be woadzɔ eŋuti
le kwasiɖagbe ƒe fɔŋli me la, maria magdalatɔ kple maria evelia woyi ɖe yɔdo la to
kasia anyigba ʋuʋu sesĩe; elabena mawudɔla aɖe si tso aƒetɔ la gbɔ la ɖi tso dziƒo va mli kpe gã la ɖa eye wòbɔbɔ nɔ anyi ɖe edzi
mawudɔla la ƒe mo le keklẽm abe dzikedzo ene eye eƒe awuwo fu tititi abe ɖetifu ene
esi dzɔlawo kpɔe la, dzidzi ƒo wo eye womu dze anyi heku ƒenyi
mawudɔla la ƒo nu na nyɔnuawo gblɔ be, “migavɔ̃ o, menya be yesu si woklã ɖe ati ŋu la dim miele
gake mele afi sia o
elabena etsi tre abe ale si wògblɔ da ɖi ene
miva kpɔ afi si wotsɔe mlɔe la ɖa
azɔ miɖe abla miayi aɖagblɔe na eƒe nusrɔ̃lawo be, etsi tre tso ame kukuwo dome eye wòyina ɖe galilea be miava kpe ye le afi ma
mixɔ nye gbedeasi sia yi na wo
”
nyɔnuawo si du dzo le yɔdoa to kple vɔvɔ̃ kple dzidzɔ
esi wole dua dzi yina ɖe nusrɔ̃lawo di ge la,
yesu va kpe wo
edo gbe na wo be, “ŋdi na mi” eye wodze klo ɖe eƒe akɔme helé eƒe afɔwo ɖe asi eye wosubɔe
yesu gblɔ na wo be, “migavɔ̃ o! miyi miagblɔ na nɔvinyewo be woadze mɔ enumake ayi ɖe galilea eye woado gom le afi ma
”
esi nyɔnuawo le gegem ɖe dua me la, asrafo siwo nɔ yɔdoa ŋu dzɔm la ƒe ɖewo va osɔfogãwo gbɔ hegblɔ nu si va dzɔ la na wo
esi osɔfogãwo kpe ta kple dumegãwo la wode aɖaŋu eye wotsɔ ga home gã aɖe na asrafoawo bena;
“migblɔ be, ‘eƒe nusrɔ̃lawo va zã me eye wofi eƒe kukua dzoe esi míenɔ alɔ̃ dɔm’”
takpekpe la do ŋugbe be, “nenye be gɔvina la se nya sia la, miatsi tre aʋli mia ta eye nu sia nu ayi dzi nyuie
”
ale asrafoawo xɔ ga la eye wogblɔ nu si woɖo na wo be woagblɔ la
nya la kaka ɖe yudatɔwo dome gbẽe eye woxɔe se va se ɖe egbegbe gɔ̃ hã
nusrɔ̃la wuiɖekɛawo hã dze galilea mɔ dzi eye woyi ɖe to si dzi yesu ɖo be yeado go wo le la dzi
afi sia wokpee le hesubɔe, ke wo dometɔ aɖewo meka ɖe edzi be yesu ŋutɔe nye ema o
egblɔ na eƒe nusrɔ̃lawo be, “wotsɔ ŋusẽ si le dziƒo kple anyigba la katã de asi nam
eya ta miyi ɖawɔ amewo le dukɔ ɖe sia ɖe me woanye nye nusrɔ̃lawo; miade mawutsi ta na wo le fofo la, vi la, kple gbɔgbɔ kɔkɔe la ƒe ŋkɔ me
miafia nu nusrɔ̃la yeye siawo be woawɔ ɖe se siwo katã mede na mi la dzi; eye kakaɖedzi nenɔ mia si ɣesiaɣi be, meli kpli mi ɣesiaɣi va se ɖe xexeame ƒe nuwuwu
”
yesu kristo, si nye đela kple mawu vi la, ƒe nyanyui la ƒe gɔmedzedzee nye esi
abe ale si woŋlɔe ɖi le yesaya ƒe agbalẽ me ene be, “madɔ nye dɔla ɖe ŋgɔwò be wòadzra wò mɔ la ɖo,
ame si ƒe gbe le ɖiɖim le gbea dzi be, ‘midzra aƒetɔ la ƒe mɔ ɖo, miwɔ eƒe mɔtatawo woanɔ dzɔdzɔe nɛ
’”
yohanes mawutsidetanamelae nye dɔla sia
enɔ gbedzi eye wòfia amewo be woadzudzɔ nu vɔ̃ wɔwɔ eye woade mawutsi ta na wo abe nugbegbe le woƒe nu vɔ̃wo gbɔ ƒe dzesi ene
ena wonya be ne wodzudzɔ nu vɔ̃ wɔwɔ eye wode mawutsi ta na wo la, mawu atsɔ woƒe nu vɔ̃wo ake wo
ame geɖe ŋutɔ tso yerusalem kple yudea nutomewo me yi gbea dzi, be yewoakpɔ yohanes eye yewoase gbedeasi si wòtsɔ vɛ
esi ame siawo ʋu woƒe nu vɔ̃wo me nɛ vɔ la, ede mawutsi ta na wo le yɔdan tɔsisia me
wotɔ awu si yohanes do la kple kposɔfu eye wòtsɔ lãgbalẽlẽdziblaka bla awua dzii
eƒe nuɖuɖu koe nye ʋetsuviwo kple gbemenyitsi
egblɔ na eƒe nyaselawo be, “ame aɖe gbɔna kpuie esi de ŋgɔ wum sãa
amea de ŋgɔ ale gbegbe be nyemedze be mabɔbɔ atu eƒe atokotaŋuka gɔ̃ hã o
nye la tsi koe metsɔ de mawutsi ta na mii gake eya ade mawutsi ta na mi kple gbɔgbɔ kɔkɔe la!”
ɣemaɣi la, yesu tso nazaret le galilea va yohanes gbɔ eye yohanes de mawutsi ta nɛ le yɔdan tɔsisia me
esi yesu nɔ go dom tso tsia me la, ekpɔ be dziƒowo nu ʋu eye gbɔgbɔ kɔkɔe, si nɔ akpakpa ƒe nɔnɔme me la nɔ ɖiɖim ɖe edzi
gbe aɖe hã ɖi tso dziƒo be, “wòe nye vinye lɔlɔ̃a si ŋu mekpɔa ŋudzedze blibo le
”
enumake gbɔgbɔ kɔkɔe la kplɔe yi gbedzi;
enɔ gbea dzi ŋkeke blaene eye abosam va tee kpɔ
enɔ lã wɔadãwo dome ke mawudɔlawo va subɔe
esi fia herodes lé yohanes de gaxɔ me vɔ megbe la, yesu yi galilea be yeagblɔ mawu ƒe nyanyui la
eɖe gbeƒã be, “ɣeyiɣi va ɖo mlɔeba! mawufiaɖuƒe la gogo! midzudzɔ nu vɔ̃ ne mianɔ agbe ɖe nyanyui la ƒe ɖoɖowo nu
”
gbe ɖeka esi yesu ɖi tsa to galilea ƒuta va yina la, ekpɔ simɔn kple nɔvia andrea wonɔ asabu dam ɖe ƒua me elabena ɖɔkplɔlawoe wonye
yesu yɔ wo hegblɔ na wo be, “miva dze yonyeme ne mawɔ mi miazu amewo ɖelawo
”
enumake wogblẽ woƒe asabuwo ɖi hedze eyome
esi wozɔ ƒua ta yina sẽ la, yesu gakpɔ zebedeo viŋutsuwo, yakobo kple yohanes hã wonɔ ʋu me nɔ woƒe ɖɔwo sam
eyɔ woawo hã be woadze ye yome, ale wogblẽ wo fofo zebedeo kple ɖɔkplɔviawo ɖi hekplɔ yesu ɖo enumake
yesu kple ame siwo nɔ eŋu la va ɖo kapernaum le memleɖa si nye yudatɔwo ƒe sabat ŋkeke dzi
woyi yudatɔwo ƒe ƒuƒoƒe eye yesu fia nu amewo le afi ma
ame siwo nɔ ƒuƒoƒea la ƒe mo wɔ yaa le yesu ƒe nufiafia ŋuti elabena efia nu wo kple tɔnyenye alo kakadedzi blibo
le nyateƒe me la, ale si wòfia nui la to vovo sãa tso ale si ame bubuwo fianɛ la gbɔ
ame aɖe si me gbɔgbɔ vɔ̃ nɔ la hã nɔ ƒuƒoƒea le ɣemaɣi me
ame sia de asi ɣlidodo me be,
“yesu nazaretitɔ, nu ka tae nèle fu ɖem na mí gbɔgbɔ vɔ̃wo? đe nèva be yeatsrɔ̃ mía? menya ame si nènye, wòe nye mawu vi, kɔkɔetɔ la
”
yesu blu ɖe eta gblɔ be, “zi ɖoɖoe eye nãdo go le eme
”
le yesu ƒe nya nu la, gbɔgbɔ vɔ̃ la do ɣli sesĩe, tsɔ amea xlã ɖe anyi ŋɔdzitɔe eye wòdo go le eme
nuwɔna sia wɔ nuku na eteƒekpɔlawo ŋutɔ, eye woƒo nu le eŋu
nu si yesu wɔ la na be eƒe ŋkɔ ɖi hoo le galilea nutoa katã me le ɣeyiɣi kpui aɖe megbe
yesu kple eŋutimeawo do go le ƒuƒoƒea eye woyi simɔn kple andrea ƒeme,
simɔn lɔ̃xo nɔ aba dzi nɔ ŋudza sesẽ aɖe lém hafi wode, ale wogblɔe na yesu
yesu yi dɔnɔa ƒe aba gbɔ, elé eƒe alɔnu eye wònɔ alinu
enumake ŋudza sesẽ la do le edzi eye wòfɔ yi ɖaɖa nu na wo woɖu
esi ɣe nɔ to ɖom la, wokplɔ dɔ ƒomevi vovovo lélawo kple ame siwo me gbɔgbɔ vɔ̃wo le la va egbɔ le aƒe si me wònɔ la, be wòada gbe le wo ŋu
kapernaum du bliboa katã kloe hã va ƒo ƒu ɖe teƒea be yewoakpɔ nu
yesu da gbe le dɔléla geɖewo ŋu eye wònya gbɔgbɔ vɔ̃wo do goe le ame aɖewo me fĩe ma
meɖe mɔ na gbɔgbɔ vɔ̃awo be woaƒo nu ya o, elabena wonya ame si wònye
le fɔŋli la, yesu ɖeka do go eye wòɖe eɖokui ɖe aga be yeado gbe ɖa
le ɣeyiɣi aɖe megbe la, simɔn kple ame bubuawo do go yi ɖadii
esi wokpɔe la, wogblɔ bena, “aƒetɔ, ame geɖe le diwòm
”
yesu ɖo eŋu na wo bena, “ele be míayi du bubuwo hã me, be magblɔ nye gbedeasi la na woawo hã elabena esia tae meva ɖo
”
ale wòzɔ mɔ tsa le galilea nutomewo katã me, henɔ mawunya gblɔm le woƒe ƒuƒoƒewo eye wònɔ ga ɖem ame siwo gbɔgbɔ vɔ̃wo de gae la hã
gbe ɖeka, anyidzela aɖe va dze klo ɖe yesu ƒe akɔme eye wòɖe kuku nɛ vevie be wòada gbe le ye ŋu
egblɔ na yesu be, “ne èlɔ̃ la, na nye ŋuti nakɔ
”
anyidzela la ƒe nu wɔ nublanui na yesu ŋutɔ, eya ta wòka asi eŋu hegblɔ nɛ be, “mèlɔ̃, eya ta wò ŋuti nakɔ
”
enumake anyidzela la ƒe lãme sẽ
yesu dɔe ɖa enumake kple sedede vevi sia be,
“kpɔ egbɔ be mègblɔ nu sia na ame aɖeke o
ke boŋ yi nãtsɔ ɖokuiwò afia osɔfo la eye nãna vɔsanu siwo mose ɖo ɖi na ameŋukɔkɔ abe ɖaseɖiɖi na wo ene
”
gake esi ŋutsua dzo yina la, eɖe gbeƒã eƒe lãmesẽkpɔkpɔ la na amewo le mɔa dzi
le esia ta ameha gã aɖe nye zi ɖe yesu dzi ale be megate ŋu yi du aɖeke me o, ke boŋ etsi gbea dzi
ke le afi sia hã la, amewo tso teƒeteƒewo va egbɔ
le ŋkeke aɖewo megbe la, yesu gatrɔ yi kapernaum
esi wòɖo afi ma la, eƒe ŋkɔ ɖi hoo le du bliboa me le ɣeyiɣi kpui aɖe ko me
medidi kura hafi aƒe si me wònɔ la yɔ fũ kple amewo o
aƒea me yɔ ale gbegbe be nɔƒe aɖeke kura meganɔ anyi o
yesu de asi mawunyagbɔgblɔ me na ameha la
sẽ la, ŋutsu ene aɖewo kɔ lãmetututɔ aɖe ɖe aba dzi gbɔna yesu gbɔe
ke le amewo ƒe agbɔsɔsɔ ta la, womete ŋu ɖo egbɔ tututu o
le esia ta woyi ɖaɖe do ɖe xɔ si me yesu nɔ la tame eye woɖiɖi dɔnɔa ɖɔɖɔɖɔ hedro ɖe ekɔme
yesu kpɔ be ŋutsu eneawo xɔe se vevie be yeate ŋu akpe ɖe wo nɔvi la ŋu, eya ta egblɔ na dɔnɔa be, “vinye, wotsɔ wò nu vɔ̃wo ke wò!”
ke yudatɔwo ƒe agbalẽfiala siwo nɔ afi ma la gblɔ be,
“nu ka! ame sia gblɔ busunya! đe wòbu be mawue yenyea? menya be mawu ɖeka hɔ̃ koe ate ŋu atsɔ nu vɔ̃wo ake oa?”
yesu nya nu si bum ameawo nɔ eya ta egblɔ na wo enumake be, “ale ke wɔ nuwɔna sia ɖe fu na miaƒe susuwo alea?
kae bɔbɔ wu, be woagblɔ na lãmetututɔ la be, ‘wotsɔ wò nu vɔ̃wo ke wò; loo alo woagblɔ nɛ be, ‘tsi tre, tsɔ wò aba ne nãzɔ azɔlĩ’?
be miadze sii be wona ŋusẽ amegbetɔ vi la be wòatsɔ nu vɔ̃ ake le anyigba dzi
” egblɔ na lãmetututɔ la be
“mele egblɔm na wò be tsi tre, tsɔ wò aba eye nãyi aƒeme!”
ŋutsua tsi tre enumake
efɔ eƒe aba la, eye wòzɔ to nukpɔlawo dome dzo
nukpɔlawo katã ƒe nu ku
wokafu mawu, eye wogblɔ be, “míekpɔ naneke teƒe alea kpɔ o!”
yesu gado go yi ƒuta eye wòfia nu ameha si kplɔe ɖo la
esi wòzɔ yina la eva ke ɖe levi, alfeo vi, ŋu wònɔ anyi ɖe dugadzɔƒe
yesu gblɔ nɛ be, “va dze yonyeme ne nãzu nye nusrɔ̃la
” levi tso enumake eye wòdze yesu yome
le fiẽ la, levi kpe yesu kple eƒe nusrɔ̃lawo be woava ɖu nu le ye ƒeme
dugadzɔlawo kple nu vɔ̃ wɔla geɖewo hã nɔ ame siwo wòkpe la dome, elabena ame siawo ƒomevi hã nɔ yesu yome
agbalẽfiala siwo tso farisitɔwo dome la kpɔ yesu wònɔ nu ɖum kple dugadzɔlawo kple nu vɔ̃ wɔlawo ale wobia eƒe nusrɔ̃lawo fewuɖutɔe be, “nu ka ta miaƒe aƒetɔ le nu ɖum kple nu vɔ̃ wɔla siawo?”
yesu se nya siwo gblɔm wonɔ ale wògblɔ na wo be, “menye lãmesesẽtɔwoe hiã gbedala o ke boŋ dɔnɔwoe
menye ame dzɔdzɔewo tae meva ɖo o ke boŋ nu vɔ̃ wɔlawo tae be maxlɔ̃ nu wo ne woadzudzɔ nu vɔ̃ wɔwɔ
”
yohanes ƒe nusrɔ̃lawo kple farisitɔwo tsia nu dɔna ɣe aɖewo ɣi
gbe ɖeka esi wogatsi nu dɔ alea la, ame aɖewo va yesu gbɔ va bia nu si ta eya ƒe nusrɔ̃lawo metsia nu dɔna o
yesu ɖo eŋu na wo be, “đe wòle be ŋugbetɔsrɔ̃ xɔlɔ̃wo natsi nu adɔ agbe nuɖuɖu le eƒe srɔ̃ɖekplɔ̃ ŋua? gbeɖe, zi ale si ŋugbetɔsrɔ̃ la le wo gbɔ ko la, womatsi nu adɔ o
gake ŋkeke aɖe li gbɔna esi wole ŋugbetɔsrɔ̃ la kplɔ ge le wo gbɔ, ale woatsi nu adɔ
menyo be woatsɔ avɔnuɖeɖi yeye aka avɔ vuvu o, elabena ne wowɔe alea la, avɔ yeye la aho ɖa le teƒea eye teƒe si vuvu la alolo ɖe edzi wu
womekɔa aha yeye hã ɖe lãgbalẽgolo xoxo me o elabena ne wowɔ esia la aha yeyea ƒe ŋusẽ ana be lãgbalẽgolo la awo eye ahaa kple lãgbalẽgolo la katã dome agblẽ
lãgbalẽgolo yeye mee wòle be woakɔ aha yeye ɖo
”
gbe ɖeka le sabat dzi esi yesu kple eƒe nusrɔ̃lawo zɔ to bligble aɖe me yina la, nusrɔ̃lawo ŋe bli aɖewo heɖu
farisitɔ aɖewo kpɔ wo eye wogblɔ na yesu be, “medze be wò nusrɔ̃lawo nawɔ nenem nu sia ƒomevi o ɖe
etsi tre ɖe míaƒe sewo ŋu be woaŋe nu le sabat ŋkekea dzi elabena esɔ kple dɔwɔwɔ le sabat dzi
”
eɖo eŋu na wo be, “đe miexlẽ nu si david kple eŋumewo wɔ esi dɔ wu wo eye woxaxa kpɔ oa?
esi abiata nye osɔfogã la, ɖe david mege ɖe mawu ƒeme eye wòɖu abolo kɔkɔe si wòle be osɔfowo ɖeɖe ko naɖu la, eye wòna eŋume aɖewo hã woɖu oa?”
egblɔ yi edzi be, “sabat ŋkekea la, ɖe woɖoe anyi be wòaɖe vi na ame, menye be ame nazu kluvi na sabat ŋkekea o
gawu la, ŋusẽ le nye mesia la si ɖe sabat ŋkekea dzi
”
yesu gayi yudatɔwo ƒe ƒuƒoƒe le kapernaum eye wòkpɔ ame aɖe si titi lé asi na le afi ma
esi wònye sabat ŋkeke dzie ta la, yesu ƒe futɔwo nɔ ŋku lém ɖe eŋu tsitotsito be ada gbe le amea ŋu mahã eye ne wòwɔe la yewoatsɔ nya ɖe eŋu
yesu yɔ amea be neva tsi tre ɖe ameha la ŋkume
etrɔ ɖe eƒe futɔwo gbɔ hebia wo be, “enyo be woawɔ dɔmenyo le sabat ŋkekewo dzia? alo enye ŋkeke si dzi woawɔ nu vevi ame loo alo atsrɔ̃ amea?” ameawo katã zi kpi eye womeɖo biabia siawo ƒe ɖeke ŋu nɛ o
yesu tsa ŋku le ameawo dzi dzikutɔe elabena eɖe fu na eƒe susu ŋutɔ be womesea veve ɖe wo nɔewo ti o
azɔ egblɔ na amea be, “do wò asi ɖe ŋgɔ
” amea wɔe eye enumake eƒe asi la ɖɔ ɖo
esi farisitɔwo kpɔ esia la wotso enumake yi ɖawɔ ɖoɖo kple herodia dunyaheha si de roma dziɖuɖu dzi la le ale si woawɔ awu yesu la ŋuti
yesu kple eƒe nusrɔ̃lawo ɖe wo ɖokui ɖe aga heyi ƒua ta eye ameha gã aɖe dze wo yome tso galilea
esi wose nu siwo katã yesu nɔ wɔwɔm ta la ame geɖe siwo tso yudea, yerusalem, idumea kple nutome siwo le yɔdan tɔsisia ƒe go kemɛ kpakple tiro kple sidɔn nutomewo hã va
yesu vɔ̃ be ameawo ava mimi ye ɖo eya ta ebia tso eƒe nusrɔ̃lawo si be woadi ʋu aɖe ada ɖi ale be ne ameawo mimi ye ɖo fũ akpa la yeage ɖe eme ado le wo dome
elabena eda gbe le dɔnɔ geɖewo ŋu gbe ma gbe ale gbegbe be, bubuwo ƒo zi ɖe eŋu fũ henɔ didim be yewoaka asi eŋu ko
nenye be ame siwo me gbɔgbɔ vɔ̃wo le la kpɔ yesu la, wodzea anyi ɖe eƒe ŋkume hedoa ɣli be, “wòe nye mawu vi la
”
gake yesu dea se na wo vevie be woagana amewo nanya ame si yenye o
le nu siawo megbe la, yesu yi to aɖe dzi eye wòbia tso ame siwo wòtia si be woava do go ye le afi ma eye ameawo yi
azɔ etia ame wuieve be woanye apostolowo, ame siwo anɔ eŋuti gbeawo tsyo gbe eye wòadɔ wo woayi aɖagblɔ mawunya ana amewo
eye wòna ŋusẽ wo be woanya gbɔgbɔ vɔ̃wo do goe le amewo me
ame wuieve siwo wòtia la ƒe ŋkɔwoe nye
simɔn, ame si wòna ŋkɔe be petro
yakobo kple yohanes, zebedeo vi siwo yesu na ŋkɔe be “dziɖegbe ƒe viwo,”
andrea, bartolomeo, mateo, toma, yakobo, alfeo vi, tadeo, simɔn, ame si nye zelote dunyaheha sesẽ aɖe me nɔla,
kple yuda iskariot, ame si dee asi emegbe
esi yesu trɔ yi aƒe si me wòdze la amehawo gade asi ƒuƒoƒo me ake, eye eteƒe medidi o, aƒea me yɔ kple amewo
ameawo sɔgbɔ ale gbegbe be mekpɔ ɣeyiɣi ne wòaɖu nu gɔ̃ hã o
esi eƒe ƒometɔwo se nya sia la, wova be yewoakplɔe ayi yewo gbɔe elabena wobu be eƒe tagbɔe da
gake yudatɔwo ƒe agbalẽfiala siwo tso yerusalem va afi ma la gblɔ be, “belzebul, gbɔgbɔ vɔ̃wo ƒe fia si le eme lae le fu ɖem nɛ
esia hã tae gbɔgbɔ vɔ̃wo ɖoa toe ɖo
”
yesu yɔ ɖeklemiɖela siawo eye wòdo lo nyanyɛ sia na wo be, “ale ke satana agate ŋu atsi tre ɖe satan ŋui?
fiaɖuƒe si ma ɖe eve la, mate ŋu anɔ te o, agbã godoo
aƒe si me mama kple dzrewɔwɔ le la hã mate ŋu anɔ te o
ne satana tsi tre ɖe eya ŋutɔ ɖokui ŋu la, ekema mate ŋu anɔ te, o ke boŋ eƒe fiaɖuƒee wu nu
le nyateƒe me la, ame aɖeke mate ŋu age ɖe ŋusẽtɔ ƒe aƒe me o eye wòalɔ eƒe nunɔamesiwo adzoe negbe ɖe ko wòabla ŋusẽtɔ ma gbã, ekema ate ŋu aha eƒe aƒemenuwo
mele nyateƒe la gblɔm na mi bena woatsɔ amewo ƒe nu vɔ̃wo kple woƒe busunyawo katã ake wo
ke ame sia ame si agblɔ busunya ɖe gbɔgbɔ kɔkɔe la ŋu la, womatsɔe akee gbeɖe o
ame sia wɔ nu vɔ̃ mavɔ
”
yesu gblɔ nya sia elebena ameawo nɔ gbɔgblɔm be gbɔgbɔ vɔ̃ nɔ eya amea me
azɔ yesu dada kple nɔviawo va aƒe si me wònɔ la godo, eye wodɔ ame aɖe ɖa be wòayɔe na wo
ameha gã aɖe bɔbɔ nɔ egbɔ ƒo xlãe eye wogblɔ nɛ be “dawò kple nɔviwòŋutsuwo di be yewoakpɔ wò le aƒea godo
”
yesu biae be, “ame kae nye danye? ame kawoe nye nɔvinyeŋutsuwo?”
etsa ŋku le ame siwo ƒo xlãe la dome godoo eye wògblɔ be, “ame siawoe nye danye kple nɔvinyeŋutsuwo!
ame sia ame si wɔa mawu ƒe lɔlɔ̃nu enye nɔvinyeŋutsu, nɔvinyenyɔnu kple danye
”
eva eme be ame geɖewo gava ƒo ƒu ɖe yesu ŋu le esime wònɔ nu fiam le ƒuta
le ameawo ƒe agbɔsɔsɔ ta la, ege ɖe ʋu aɖe me eye wònɔ afi ma hafi nɔ nua fiam
efia nu geɖe amewo to lododo me
egblɔ na wo be, “miɖo to miasee, “agbledela aɖe yi nuku wu ge ɖe eƒe agble me
nuku siwo wòwu la ƒe ɖewo ge ɖe mɔto, eye xeviwo va fɔ wo mi
bubuwo ge ɖe kpenyigba dzi afi si anyi geɖe mele o
nukua mie enumake, gake esi anyi mesɔ gbɔ o ta la
esi ŋdɔ ʋu la, eyrɔ, eye wòku elabena eƒe ke mede to o
nuku bubuwo ge ɖe ŋuwo me eye esi wonɔ tsitsim la, ŋuawo vu tsyɔ wo dzi ale be womete ŋu tse ku aɖeke o
ke nuku aɖewo ya ge ɖe anyigba nyui dzi eye wotse ku blaetɔ̃, ɖewo tse blaade eye ɖewo hã tse alafa
”
azɔ yesu gblɔ na wo be, “ame si tosenu li na la nesee
”
le esia megbe la, yesu kple eƒe nusrɔ̃la wuieveawo kpakple nusrɔ̃lawo bubuwo ɖe wo ɖokuiwo ɖe aga
nusrɔ̃lawo biae le afi sia be, “lo si nèdo la gɔme ɖe?”
yesu ɖo eŋu na wo be, “miawo la, wona mɔ mi be mianya mawufiaɖuƒe la ƒe nuɣaɣlawo, ke woɣla esiawo ɖe ame siwo le fiaɖuƒe godo
miɖo ŋku edzi be,“togbɔ be wokpɔa nu eye wosea nu hã la, womele nu gɔme se ge alo atrɔ ɖe mawu gbɔ, be wòatsɔ woƒe nu vɔ̃wo ake wo o
’”
“ke nenye be miawo hã miete ŋu se lododo bɔbɔe sia gɔme o ɖe, ale ke miawɔ ase esiwo mava do emegbe la gɔme?
“agbledela si ŋu meƒo nu tsoe lae nye ame si gblɔa mawunya na amewo, eye wòdina be yeaƒa ku nyuiwo ɖe amewo ƒe agbemɔ dzi
mɔto afi si nuku aɖewo kaka ɖo lae nye ame siwo ƒe dziwo ku atri
ne wose mawunya la, eye satana va te wo kpɔ ko la, woŋlɔa nya la be enumake
kpenyigba si dzi nuku aɖewo ge ɖo lae nye ame siwo sea mawunya la eye woxɔnɛ kple dzidzɔ
gake abe nuku siwo miena ɖe anyigba ma ƒomevi dzi ene la woƒe kewo medea to o, eye togbɔ be wotsina vlɔvlɔ hã la, ne yometiti va ko la woyrɔna
”
ŋunyigba si dzi nuku aɖewo ge ɖo lae nye ame siwo sea nyanyui la eye woxɔnɛ ɖe woƒe dziwo me
gake xexe sia me ƒe dzitsitsi ɖe kesinɔnuwo ŋu, hloloetsotso na dzidzedzekpɔkpɔ kple xexeame ƒe nudzroame geɖewo vana zua ŋu vuna tsyɔa mawu ƒe nya si wose la dzi eye metsea ku aɖeke o
” azɔ anyigba nyui lae nye ame siwo xɔa mawu ƒe nya la le nyateƒe me eye wòtsea ku geɖe na mawu, zi blaetɔ̃, zi blaade alo zi gbɔ zi alafa ɖeka kura gɔ̃ hã
”
yesu yi edzi bia nusrɔ̃lawo be, “nenye be ame aɖe si akaɖi ɖe, ɖe wòtsɔa nu tsyɔa edzi be megaklẽ oa? gbeɖe, ne wòwɔ esia la, ekema ame aɖeke mate ŋu akpɔ nu kple akaɖia alo awɔ eŋuti dɔ o
ne wosi akaɖi la, akaɖiti dzie wodanɛ ɖo be wòaklẽ na amewo eye wòanye ŋudɔwɔnu na wo
” nu siwo katã le ɣaɣla fifia la, ava dze le gaglãgbe gbe ɖeka
ne tosenu li na mi la, misee!
mikpɔ egbɔ be miewɔ ɖe nu siwo miese la dzi elabena ne miele esia wɔm la, ekema miase nu siwo katã mefia mi la gɔme
ame si si nu le la eyae woana nui, eye ame si si nu mele o la, woaxɔ sue si le esi la gɔ̃ hã le esi
”
lo bubu si fia ale si mawufiaɖuƒea le lae nye esi
‘agbledela aɖe ƒã nuku ɖe eƒe abɔ me eye wòdzo,
ke le ŋkeke aɖewo megbe la, nukua ŋutɔ tsi le eɖokui si eye agbledela mena kpekpeɖeŋu aɖeke o, elabena anyigba ŋutɔ nyo xoxo
gbã la aŋgba fẽwo do, emegbe la nukua ƒo se eye mlɔeba la etse ku
azɔ agbledela la yi agblea me eye wòxa nukua
’”
yesu yi edzi bia wo be, “ale ke gɔ̃ maɖe ale si mawufiaɖuƒe lii la afia mi
lo ka tututue mate ŋu ado wòasɔ kplii?
mawufiaɖuƒea le abe ʋuti ƒe ku si nye nuku suetɔ kekeake ene
togbɔ be ele alea hã la, ne woƒãe la etsina zua ati dzɔtsutɔwo dometɔ ɖeka eye wòɖea alɔ legbe siwo me xeviwo wɔa atɔ ɖo hekpɔa gbɔɖeme le wo me
”
yesu wɔ lododo ƒomevi geɖe ŋuti dɔ hetsɔ fia nu amewo
ewɔ esi sinu gɔme amewo ate ŋu ase la ŋuti dɔ
le nyateƒe me, ne yesu le nu fiam le dutoƒo la, lododo sɔŋ ko ŋuti dɔ wòwɔna ke emegbe ne eya kple eƒe nusrɔ̃lawo ɖe vovo la, eɖea wo gɔme na wo
esi ɣe nɔ to ɖom la, yesu gblɔ na eƒe nusrɔ̃lawo be, “mina míatso ƒua ayi eƒe go evelia dzi
”
eya kple eƒe nusrɔ̃lawo ge ɖe ʋu aɖe me eye wodze mɔ, hegblẽ ameha la ɖe ƒua ta, ke ʋu bubuwo hã dze wo yome
esi wozɔ yina sẽ la, ahom sesẽ aɖe de asi tutu me
esia wɔ be ƒutsotsoewo ŋe ɖe ʋua me ale gbegbe be wòsusɔ vie ko ʋua nanyrɔ
togbɔ be esiawo katã nɔ edzi yim hã la, yesu ya mlɔ suɖui bɔbɔe aɖe dzi le ʋua ta henɔ alɔ̃ dɔm bɔkɔɔ
nusrɔ̃lawo ʋuʋui sesĩe wònyɔ
wobiae kple vɔvɔ̃ be, “nufiala, mètsɔ ɖeke le eme be míele nyɔnyrɔm oa?”
yesu blu ɖe ya la ta enumake eye wòɖe gbe na ƒua hã be, “zi ɖoɖoe!” ya sesẽ la tɔ enumake eye ƒua zi ɖoɖoe toŋtoŋtoŋ
azɔ etrɔ ɖe nusrɔ̃lawo ŋu bia wo be, “nu ka ta mievɔ̃ alea gbegbe ɖo? ekema va se ɖe fifĩ laa hã, miexɔ dzinye se oa?”
vɔvɔ̃ ɖo nusrɔ̃lawo ŋutɔ
woƒe mo wɔ yaa eye wogblɔ na wo nɔewo be, “ame ka ŋutɔ gɔ̃e nye ame sia, be yawo kple ƒutsotsoewo hã ɖoa toe?”
wotso ƒu la eye woge ɖe gadaratɔwo ƒe nuto me
esi yesu ɖi go tso ʋua me la ŋutsu aɖe si me gbɔgbɔ vɔ̃ le do go tso yɔdoawo me va kpee
ame sia ƒe nɔƒe nye ameɖibɔ me eye ame aɖeke magate ŋu ablae o alo ade gakɔsɔkɔsɔ gɔ̃ hãe o
elabena zi geɖe wodea gakɔsɔkɔsɔ eƒe asiwo kple afɔwo, ke etsona wo keŋkeŋ
ame aɖeke mesesẽ wui ale woalée wòadze kɔ anyi o
le ŋkeke kple zã me siaa la enɔa tsatsam le yɔdowo dome kple togbɛwo dzi nɔa ɣli dom henɔa eɖokui sim kple kpe ɖaɖɛwo
ame sia kpɔ yesu xoxoxo esi wònɔ tsia dzi gbɔna, eya ta esi wòɖi go ko la, eƒu du va tui hedze klo ɖe eŋkume
edo ɣli kple gbe sesĩe be, “nya ka le nye kple wò dome? wò yesu, mawu dziƒoʋĩtɔ la ƒe vi? le mawu ta mègawɔ funyafunya aɖekem o
”
elabena yesu nɔ gbɔgblɔm nɛ bena, “do go le ŋutsu sia me, wò gbɔgbɔ vɔ̃”
yesu bia gbɔgbɔ vɔ̃a be, “ŋkɔwò ɖe?” eye wòɖo eŋu nɛ be, “ŋkɔnye enye legio alo aʋakɔ, elabena mí ame geɖewoe le ame sia me
”
azɔ gbɔgbɔ vɔ̃awo ɖe kuku na yesu vevie be wòaganya yewo ayi du didi aɖeke me o
eva eme be aƒehawo ƒe ha aɖe nɔ nu ɖum le togbɛ si te ɖe taa ŋu la dzi
gbɔgbɔ vɔ̃awo gblɔ na yesu be, “míeɖe kuku nya mí ɖo ɖe ha mawo me
”
yesu na mɔ wo be woayi, eye gbɔgbɔ makɔmakɔ siawo do go le aɖaʋatɔa me enumake yi ɖage ɖe hawo me
esia wɔe be hawo katã ƒu du sesĩe, yi ɖanyrɔ̃ wo ɖokuiwo ɖe ƒua me doo heno tsi ku
hakplɔviawo si dzo eye esi wonɔ yiyim la, wokaka nyaa ɖe duwo kple kɔƒewo me
esia wɔe be ame sia ame yi be ye ŋutɔ yeakpɔ nu si dzɔ la
le esia ta eteƒe medidi o ko ameha gã aɖe va ƒo zi ɖe afi si yesu le, gake esi wokpɔ aɖaʋatɔa wòdo awu nyuie heɖo ame me nɔ anyi kpoo la, vɔvɔ̃ ɖo wo katã
ame siwo va kpɔ nu si dzɔ ɖe gbɔgbɔ vɔ̃ tɔa kple hawo dzi la hã gayi ɖagblɔe na ame bubuwo,
ale amewo gava fũ eye woɖe kuku na yesu be wòadzo le yewo ƒe nutowo me ne yewoakpɔ vovo
le esia ta yesu gagbugbɔ ge ɖe ʋua me be yeadzo
tete ŋutsu si me wònya gbɔgbɔ vɔ̃wo le la ɖe kuku nɛ be yeayi kplii
gake egblɔ nɛ bena, “yi aƒe me le nɔviwòwo gbɔ, eye nãgblɔ nu gã siwo mawu wɔ na wò kple ale si wòkpɔ nublanui na wò la na wo
”
amea dze mɔ eye wòtsa le du ewo siwo le nutoa me la me henɔ gbeƒã ɖem nu gã siwo yesu wɔ nɛ la na ame sia ame eye eƒe nya la wɔ nuku na ameawo ŋutɔ
esi yesu va ɖi go ɖe ƒua ƒe go evelia dzi la, ameha gã aɖe ƒo zi ɖe eŋu
yudatɔwo ƒe ƒuƒoƒe dzikpɔla aɖe si ŋkɔe nye yairo la va dze klo ɖe ekɔme,
eye wòɖe kuku nɛ vevie be wòava da gbe le ye vinyɔnuvi sue si dze dɔ la ŋu na ye
egblɔ na yesu be, “vinye la ɖo kudo nu vɔ eya ta meɖe kuku va da asi ɖe edzi be wòagbɔ agbe
”
yesu tso kpla dze eyome eye ameha gã aɖe kplɔ wo ɖo
nyɔnu aɖe nɔ ameawo dome si nɔ ʋusisidɔ lém ƒe wuieve sɔŋ
nyɔnu sia kpe fu tsa le atikewɔla geɖewo dzi ƒe geɖewo eye wògblẽ ga geɖe hã be woada dɔa na ye gake mekpɔ dzidzedze o, dɔa ɖeko wòganyra ɖe edzi nɛ boŋ
ese nukunu geɖe siwo yesu wɔ, eya ta eʋli eɖokui to ameha la dome hezɔ va yesu megbe eye wòka asi eƒe awu ŋu
elabena exɔe se eye wògblɔ le eɖokui me be, “nenye be mete ŋu ka asi eƒe awu ŋu teti ko la nye lãme asẽ
”
vavã esi wòka asi yesu ƒe awu ŋu teti ko la ʋu si nɔ dodom le eŋu la tɔ enumake eye wòse le eɖokui me hã be yehaya
yesu se le eƒe lãme enumake be dɔyɔyɔ ƒe ŋusẽ aɖe do le ye me, eya ta etrɔ kɔ hebia be, “ame kae ka asi nye awu ŋu?”
eƒe nusrɔ̃lawo ɖo eŋu nɛ be, “esi ame gbogbo siawo ƒo zi ɖe ŋuwò ɖe, ale ke wɔ nègale biabiam be ame kae ka asi ŋuwò?”
gake yesu ganɔ ŋku tsam kokoko be yeakpɔ ame si wɔ nenem nu sia
kasia nyɔnua do le ameawo dome kple vɔvɔ̃ kple dzodzonyanyanya va dze klo ɖe yesu ƒe afɔnu hegblɔ nu si wòwɔ la nɛ
yesu gblɔ nɛ be, “vinyenyɔnu, wò xɔse da gbe le ŋuwò, heyi le ŋutifafa me, wò dɔléle la vɔ keŋkeŋ
”
esi yesu nɔ nu ƒom na nyɔnu sia la amedɔdɔwo tso yairo ƒeme va tui gblɔ nɛ be, “viwò la ku xoxoxo eya ta mègaxa ɖe fu na nufiala la be neva aƒea me o
”
yesu se nya siwo wova gblɔ na yairo ale wòde dzi ƒo nɛ gblɔ be, “mègavɔ̃ o, xɔ dzinye se ko
”
azɔ yesu tia petro, yakobo kple yohanes ko be woakplɔ ye ɖo ayi ɖe aƒea me
esi wòva ɖo aƒea ƒe agbonu la, yesu kpɔ be zitɔtɔ gã aɖe nɔ teƒea elabena amewo nɔ avi fam henɔ ɣli dom hoo
ege ɖe aƒea me eye wòƒo nu na ameawo gblɔ be, “nu ka ƒe avi fafa kple howɔwɔe nye sia? đevia meku o, ke boŋ alɔ̃e wòdɔ!”
ameawo koe ʋuu, le nya si wògblɔ la ta
ke yesu nya wo do goe le aƒea me
azɔ ekplɔ ɖevia fofo, dada, kple nusrɔ̃la etɔ̃awo ɖe asi eye woge ɖe xɔ si me wotsɔ ɖevi la mlɔe la me
yesu lé ɖevia ƒe alɔnu eye wòdo ɣli gblɔ nɛ be “talita kumi” si gɔme enye be, nyɔnuvi sue mele egblɔm na wò be, tsi tre
nyɔnuvi la ti kpo tso aba la dzi eye wòzɔ azɔli
nyɔnuvi la xɔ ƒe wuieve
le nyateƒe me la, gbɔgblɔ bu ɖe edzilawo
ke yesu de se na wo vevie ŋutɔ be womegagblɔ nu si dzɔ la na ame aɖeke o
azɔ ebia tso wo si be woadi nane na ɖevia wòaɖu
le esia megbe la, yesu kple eƒe nusrɔ̃lawo dzo le nuto ma me heyi nazaret si nye wo dedu me
le sabat ŋkeke dzi la eyi ƒuƒoƒe ɖafia nu eye ame geɖe siwo se eƒe nufiafia la ƒe nu ku
wobia be, “afi ka ame sia xɔ nu siawo tsoe? nunya ka tɔgbi wonɛ be wòte ŋu le nukunu siawo wɔm!
alo menye ame sia nye atikpala la oa? menye maria viŋutsu si nɔviawo nye yakobo, yosef, yuda kple simɔn siwo le mia dome eye nɔvianyɔnuwo hã le mia domee oa?” esia na eƒe nu ku dzi na wo ŋutɔ
yesu gblɔ na wo be, “bubu menɔa nyagblɔɖila aɖeke ŋu le ye ŋutɔ dedu me kple eƒe amewo dome o
”
le ameawo ƒe dzimaxɔse ta, mete ŋu wɔ nukunu gãwo le wo dome o, asi ko wòda ɖe dɔléla ʋee aɖewo dzi heyɔ dɔ wo
ewɔ nuku na yesu ŋutɔ be wo detɔwo mexɔ edzi se o, ke edzo kpoo yi ɖatsa le kɔƒewo me nɔ nu fiam amewo
yesu yɔ eƒe nusrɔ̃lawo eye wòdɔ wo eve eve hena ŋusẽ wo be woanya gbɔgbɔ vɔ̃wo do goe le amewo me
egblɔ na wo be, womegatsɔ naneke ɖe asi o, negbe atizɔti ko, womegatsɔ nuɖuɖu, mɔzɔkotoku alo ga hã ɖe asi o
womegatsɔ afɔkpa eve alo awu eve teti hã o
egblɔ kpe ɖe eŋu be, “midze aƒe ɖeka ko me le kɔƒe ɖe sia ɖe me, miganɔ tsatsam tso aƒeme yi aƒeme o
nenye be kɔƒe aɖe me tɔwo mexɔ mi alo ɖo to mi o la, miʋuʋu ke si lé ɖe afɔƒome na mi la ɖi eye miadzo
esia fia be miegblẽ teƒea ɖi be nu sia nu si adzɔ ɖe edzi la nadzɔ faa
”
nusrɔ̃lawo dze mɔ henɔ nu xlɔ̃m ame sia ame si wodo goe le mɔ dzi la be wòadzudzɔ nu vɔ̃ wɔwɔ
wonya gbɔgbɔ vɔ̃wo le amewo me eye wosi ami kɔkɔe hã na dɔnɔwo heda gbe le wo ŋu
fia herodes va se yesu ŋkɔ elabena, nukunu geɖe siwo katã wɔm wònɔ la tsi nu na amewo wonɔ gbɔgblɔm le afi sia afi
fia la bu be yohanes mawutsidetanamelae gagbɔ agbe esia tae amewo le gbɔgblɔm be, “yohanes mawutsidetanamelae fɔ
eya tae wòte ŋu le nukunu siawo wɔm ɖo
”
ame aɖewo hã bu be yesu enye eliya nyagblɔɖila xoxoawo dometɔ ɖeka si gava dzɔ; eye ɖewo hã bu be yesu enye nyagblɔɖila yeye si si ŋusẽ le abe esiwo nɔ anyi va yi ene
gake herodes ya gblɔ kple kakaɖedzi be, “yohanes ame si nu metso ta le la kokokoe fɔ tso yɔme
”
herodes sia nye ame si dɔ asrafowo be woalé yohanes de gaxɔ me
ewɔ esia le herodia nɔvia filipo srɔ̃ si wòxɔ ɖe ta
elabena yohanes gblɔ na herodes be, “se meɖe mɔ be nãxɔ nɔviwò srɔ̃ ɖe o
”
le esia ta herodia di vevie be woawu yohanes, gake fia la meda asi ɖe ɖoɖo sia dzi o
elabena herodes tsɔ bubu geɖe na yohanes le eƒe ame ɖɔʋu kple ame kɔkɔe nyenye ta eya ta etsɔe de ye ŋutɔ ƒe dzikpɔkpɔ te
nenye be herodes kple yohanes wole dze ɖom la, nya siwo yohanes gblɔna la ɖea fu na herodes ƒe susu ŋutɔ gake zi ge ɖe la, edina kokoko be yeaɖo dze kplii
mlɔeba la, herodia va kpɔ mɔnu aɖe si dzi wòato awu yohanes
herodes ƒe dzigbe ɖo eye wòɖo kplɔ̃ na eƒe kpeɖeŋutɔ ame siwo nye asrafo ƒe amegãwo kple ame ŋkuta siwo tso galilea la le fiasã la me
eva dzɔ be herodia ƒe vinyɔnu va ɖu ɣe na amekpekpeawo
ale si wòɖu ɣeae la do dzidzɔ na ame sia ame ŋutɔ
le esia ta fia la gblɔ na nyɔnuvia be, “bia nu sia nu si nèdi tso asinye la eye mana wò
”
eka atam nɛ be, “nu sia nu si nãbia la matsɔe ana wò, nenye nye fiaɖuƒe ƒe afã nèbia hã mana wò
”
nyɔnuvia yi dadaa gbɔ ɖagblɔ nya la nɛ
dadaa gblɔ nɛ be, “yi nãbia yohanes mawutsidetanamela ƒe ta
”
nyɔnuvia gaɖe abla va fia la gbɔ va gblɔ nɛ be, “mele yohanes mawutsidetanamela ƒe ta dim fifi laa, nenɔ agba me woatsɔ vɛ nam
”
nya sia ve fia la ŋutɔ, gake anye ŋukpe be wòada le eƒe atam si wòka la dzi le eƒe amekpekpeawo ŋkume
eya ta eɖo asrafo si le eŋu dzɔm la ɖa be wòayi aɖatso ta le yohanes nu atsɔ vɛ nɛ
asrafo la yi ɖatso ta le yohanes nu
hetsɔ de agbe me vɛ na nyɔnuvia eye wòtsɔe yi na dadaa
esi yohanes ƒe nusrɔ̃lawo se nu si dzɔ la, woyi ɖaxɔ eƒe kukua heyi ɖaɖi
yesu ƒe nusrɔ̃lawo trɔ tso woƒe mɔzɔzɔwo me gbɔ va eye wogblɔ nu siwo katã wowɔ, nya siwo katã wogblɔ, kple teƒe siwo katã wode la nɛ
yesu se nya siawo keŋ eye wòɖo aɖaŋu na wo be, “mina míadzo le amehawo dome vie aɖadi teƒe aɖe anɔ adzudzɔ sẽ
” elabena ame geɖewo ŋutɔ nɔ wo gbɔ vam henɔ dzodzom ale wɔ be, ɣeyiɣi meli ne woaɖu nu o
eya ta wodzo le teƒe sia kple ʋu heyi teƒe aɖe si zi ɖoɖoe wu
gake ame geɖewo gakpɔ wo xoxo henya afi si yim wonɔ eya ta woƒu du dze ŋgɔ na wo zɔ ƒua nu yi ɖakpe wo esi woɖi go le ʋua me teti ko
ale abe ale si wònɔna ɖaa ene la, ameha gã aɖe gava kpe yesu le afi sia
ameawo ƒe nu wɔ nublanui nɛ ŋutɔ, elabena wole abe alehã si kplɔla meli na o la ene
efia nu geɖe siwo wòle be woanya la wo
le ɣetrɔ me la, eƒe nusrɔ̃lawo va gblɔ nɛ be, “teƒe sia tso abo,evɔ zã hã le dodom
eya ta gblɔ na ameawo be woayi kɔƒe kple agble siwo te ɖe afi sia la me aɖadi nuɖuɖu na wo ɖokuiwo
”
gake yesu gblɔ na wo be, “miawo mina nuɖuɖu wo
” nusrɔ̃lawo biae be, “nu kae míana wo? hafi woate ŋu ana nuɖuɖu ameha sia la, ehiã ga home gã aɖe
”
yesu bia wo be, “nuɖuɖu agbɔsɔsɔ ka sinue le mia si? miyi miakpɔe ɖa
” woyi gbɔ va gblɔ nɛ be, “abolo atɔ̃ kple tɔmelã meme eve koe li
”
yesu gblɔ na wo be woana ameawo nanɔ anyi ɖe ƒuƒoƒowo me le gbe dama la dzi
ale ameawo nɔ anyi ɖe hatsotso alafa alafa kple blaatɔ̃wo me
azɔ yesu tsɔ abolo atɔ̃ la kple tɔmelã meme evea eye wòwu mo dzi, heda akpe ɖe wo ta
eŋe aboloawo me, eye wòtsɔ wo kple tɔmelãwo na nusrɔ̃la ɖe sia ɖe be wòaɖo ameawo kɔme
ameawo ɖu nua ale gbegbe be woɖi ƒo wu ale si hiã gɔ̃,
eye esi nusrɔ̃lawo ƒo ƒu abolo kple tɔmelã kake siwo susɔ ɖe gbea dzi la woyɔ kusi wuieve
ke ŋutsu siwo ɖu nua la ƒe xexlẽme anɔ akpe atɔ̃
le nuɖuɖunana ameawo vɔ megbe teti ko la, yesu ɖe gbe na eƒe nusrɔ̃lawo be woage ɖe ʋua me akui tso ƒua ayi betsaida afi si yeava tu wo le emegbe
ebe ye ŋutɔ yeado megbe ado hedenyui na ameha la eye yeado mɔ wo woayi aƒeme
le esia megbe la, yesu yi togbɛ aɖe dzi be yeado gbe ɖa
le zã me esi nusrɔ̃lawo ɖo ƒua titina la,
yesu ɖeka nɔ godzi kpɔ wo ɖa
ekpɔ be ya sesẽ si nɔ ƒoƒom la nɔ fu ɖem na wo ale gbegbe be ʋua kuku sesẽ na wo ŋutɔ
anɔ abe fɔŋli ga etɔ̃ me ene la, yesu zɔ ƒua dzi ɖo ta wo gbɔ
ewɔ abe ɖe wòbe yeazɔ to wo ŋu ene
gake wo katã wokpɔe wònɔ zɔzɔm le ƒua dzi eya ta wodo vɔvɔ̃ɣli elabena wobu be ŋɔlie
gake eƒo nu gblɔ na wo enumake be, “miaƒe dzi nedze eme
nyee, migavɔ̃ o
”
azɔ ege ɖe ʋua me eye yaƒoƒo la tɔ te
nusrɔ̃lawo kata ƒe nu ku ŋutɔ
elabena va se ɖe fifia la, womese yesu ƒe wɔnawo gɔme o, gawu la, womese nukunu gã si wòwɔ le ɣetrɔ ma hã gɔme o, elabena woƒe dzime sẽ
wotso ƒua va do ɖe genezaret eye wotɔ ʋua
hedo go le eme
ame siwo nɔ afi ma la kpɔ yesu dze sii enumake
eya ta wolé du tsɔ yi ɖagblɔe na ame siwo katã le nutomea me be, yesu va ɖo
ale amewo kɔ dɔnɔwo ɖe abawo dzi va egbɔ
afi sia afi si yesu yi le kɔƒewo, duwo kple agblewo me la, wokɔa dɔnɔwo vaa asiwo kple mɔwo toe eye woɖea kuku nɛ be woaka asi eƒe awu pɛ ko ŋu
le nyateƒe me la, ame ale si sinu ka asi eŋu ko la ƒe lãme sẽ
gbe ɖeka farisitɔwo kple agbalẽfiala aɖewo tso yerusalem va yesu gbɔ
ame siawo kpɔe be yesu ƒe nusrɔ̃la aɖewo meklɔa asi ɖe yudatɔwo ƒe kɔnu nu hafi ɖua nu o
elabena yudatɔwo, vevietɔ farisitɔwo ɖe woklɔa asi kple abɔ va se ɖe abɔkuglui nu ke abe ale si wo tɔgbuiwo wɔnɛ hafi ɖua nu ene
ne wotso asime gbɔ la, ele be woawɔ kɔnu sia godoo hafi ade asi nuɖuɖu ŋu
esia nye se siwo dzi wowɔna pɛpɛpɛ ƒe alafa nanewo la ƒe kpɔɖeŋu ɖeka
kɔnu bubu si me wogalé ɖe asi lae nye nuɖazewo, ganuwo kple gagbawo kɔklɔ
ale farisitɔwo kple agbalẽfiala siawo va bia yesu be, “nu ka tae wò nusrɔ̃lawo megawɔa míaƒe kɔnu xoxoawo o? womeklɔa asi ɖe kɔnua nu hafi ɖua nu o
”
yesu ɖo eŋu na wo be, “nyateƒe ŋutɔe yesaya to esi wògblɔ nya ɖi tso mi alakpatɔ siawo ŋuti; abe ale si woŋlɔe ɖi ene be, ‘ame siawo le buyem kple woƒe nuyiwo, ke woƒe dzi te ɖa xaa tso gbɔnye
woƒe subɔsubɔ nye dzodzro elabena woƒe nufiafiawo nye amewo ƒe sededewo ko
’”
elabena miegbe nu le mawu ƒe ɖoɖo vavãwo gbɔ hewɔa mia ŋutɔwo ƒe ɖoɖowo dzi
đe mieɖoe koŋ le nu gbem le mawu ƒe sewo gbɔ eye mietu afɔ wo dzi le miawo ŋutɔ ƒe ɖoɖowo ta
”le kpɔɖeŋu me, mose de se si tso mawu gbɔ la na mi be, ‘bu fofofwò kple dawò
’ egblɔ kpe ɖe eŋu be, ‘ame si agblɔ nya vloe ɖe fofoa alo dadaa ŋu la dze na ku
’
gake miawo la miegblɔ be ame ate ŋu agblɔ na edzila si hiã nane be, “taflatse nyemate ŋu akpe ɖe ŋuwò o! elabena nu si wòle be matsɔ na wò la metsɔe na mawu xoxo
’
mieɖea mɔ hã be wòawɔ nu si dze be wòawɔ na fofoa alo dadaa o
ale miegbe mawu ƒe nya eye miewɔna ɖe miaƒe kɔ, siwo mieɖo anyi la dzi
miaƒe wɔna geɖewo le alea
”
azɔ yesu yɔ ameha la be woava ɖo to ye
egblɔ na wo be, “mi katã miɖo to nyuie, ne miase nya siawo gɔme”
naneke meli si tsoa egodo gena ɖe ame me, si ate ŋu aƒo ɖi amea o, ke boŋ nu siwo doa go tso amea me la woawoe nye nu siwo ƒoa ɖii
ame si to senu li na la nesee
azɔ yesu ge ɖe aƒe aɖe me be yeahe ɖa le amehawo gbɔ vie
eƒe nusrɔ̃lawo va biae le afi sia be wòaɖe nya siwo wògblɔ va yi la gɔme na yewo
yesu bia wo be “ekema miawo hã miese nya siawo gɔme oa? miate ŋu akpɔe dze sii be nu siwo mieɖuna la megblẽa nu le miaƒe luʋɔ ŋu oa?
ne ame ɖu nu la meyina eƒe dzi me o
ke boŋ etoa eƒe dɔkaviwo me
” egblɔ nya sia be yeafia be nuɖuɖu ɖe sia ɖe ŋuti kɔ
egagblɔ kpe ɖe eŋu be, “nu si ŋu ame buna lae gblẽa nu le eŋu heƒoa ɖii
elabena ame ƒe dzi mee susu baɖa doa go tsona
nu baɖawo abe, fĩeŋufieŋui alo matrewɔwɔ, fififi, amewuwu, ahasiwɔwɔ
ŋubiabiã, ŋutasesẽ, amebeble, makɔmakɔnyenye, ŋuʋaʋã, ame ŋu gbegblẽ, dada kple movinuwɔna bubuwo
nu vɔ̃ɖi siawo katã doa go tso miaƒe dziwo me eye woawoe nye nu siwo ƒoa ɖi mi ale be miedze be miage ɖe mawu ŋkume o
yesu dzo le galilea heyi tiro kple sidɔn nutomewo me
edze agbagba be yeaɣla ye ɖokui gake mete ŋui o
mekpɔ ɖo hafi eƒe vava ɖi hoo abe ale si wònɔna ɖaa ene o
nyɔnu aɖe si ƒe vi gbɔgbɔ vɔ̃ nɔ fu ɖem na la va egbɔ enumake
nyɔnu sia se yesu ŋkɔ eya ta eva dze klo ɖe eƒe afɔ nu
heɖe kuku be wòaxɔ ye via le gbɔgbɔ vɔ̃a si na ye
nyɔnua nye sirofoiniketɔ ame siwo yudatɔwo buna trɔ̃subɔlawoe la dometɔ ɖeka
yesu gblɔ nɛ be, “ele be ɖeviwo naɖi ƒo gbã, gawu la menyo be woatsɔ ɖeviwo ƒe nuɖuɖu aƒu gbe ɖe avuwo gbɔ o
”
nyɔnua ɖo eŋu nɛ be, “aƒetɔ esia nye nyateƒe, gake wotsɔa ɖeviwo ƒe nuɖuɖu wuwlui si susɔ la naa avuvi siwo le kplɔ̃ te
”
yesu gblɔ nɛ be, “enyo, èɖo nyaa ŋu nyuie ŋutɔ
meda gbe le viwò nyɔnuvi sue la ŋu na wò
heyi aƒe me, elabena gbɔgbɔ vɔ̃ la do go le eme
”
esi nyɔnu sia va ɖo aƒe me la, ekpɔ via nyɔnuvia wòmlɔ anyi ɖe aba dzi kpoo elabena gbɔgbɔ vɔ̃a do go le eme
azɔ yesu tso tiro yi sidɔn to dekapoli alo du ewoawo me gatrɔ yi galilea ƒua nu
wokplɔ tokunɔ aɖe si menya nuƒoƒo nyuie o la vɛ nɛ le afi sia eye ame sia ame ɖe kuku nɛ be wòada asi ɖe edzi ayɔ dɔe
yesu kplɔ tokunɔ la dzoe le ameawo dome yi adzɔge eye wòƒo eƒe asibiɖɛwo ɖe eƒe towo me
azɔ eɖe ta hesi ɖe eƒe aɖe dzi
ewu mo dzi kpɔ dziƒo eye wògbɔ fũ heɖe gbe be, “hefata” si gɔme enye “ʋu
”
enumake amea ƒe towo ʋu eye wòde asi nusese kple nuƒoƒo me nyuie hã
yesu de se na ameha la be womegana amewo nanya nu si yewɔ la o, gake zi ale si wòde se sia na wo la, zi nenema kee wokakaa nya la,
elabena nuwɔna la wɔ nuku na wo
ale nya sia tsi amewo nu wonɔ gbɔgblɔm ɖaa be, “nu sia nu si wòwɔna la nye nukunu
ewɔnɛ be tokunɔ sea nu eye aɖetututɔ hã ƒoa nu eme kɔna!”
ameha gã aɖe gaƒo ƒu ɖe yesu ŋu le afi aɖe gbe ɖeka eye nuɖuɖu menɔ wo si woaɖu o
yesu yɔ eƒe nusrɔ̃lawo eye wògblɔ na wo be,
le ωkeke ade megbe la, yesu kplå petro, yakobo kple yohanes yi to kåkå a∂e tame
ame a∂eke menå teƒe sia o
esi wo∂o afi ma teti ko la yesu ƒe mo de asi kekl¢ me kple ωutikåkåe,
le ωkeke ade megbe la, yesu kplå petro, yakobo kple yohanes yi to kåkå a∂e tame
ame a∂eke menå teƒe sia o
esi wo∂o afi ma teti ko la yesu ƒe mo de asi kekl¢ me kple ωutikåkåe,
ne meɖo wo ɖe aƒe me dɔmeɣeɣii la, ŋuzi atsɔ wo le mɔa dzi, elabena wo dometɔ aɖewo tso didiƒe ke
”
ne meɖo wo ɖe aƒe me dɔmeɣeɣii la, ŋuzi atsɔ wo le mɔa dzi, elabena wo dometɔ aɖewo tso didiƒe ke
”
nusrɔ̃lawo biae be, “afi kae míakpɔ nuɖuɖu na ame gbogbo siawo le, le gbedzi afi sia?”
nusrɔ̃lawo biae be, “afi kae míakpɔ nuɖuɖu na ame gbogbo siawo le, le gbedzi afi sia?”
petro gblå na yesu be, “nufiala, enyo na m¡ be m¡anå afi sia
m¡na m¡atu agbadå etß, ∂eka na wœ, ∂eka na mose, eye ∂eka na eliya
”
petro gblå na yesu be, “nufiala, enyo na m¡ be m¡anå afi sia
m¡na m¡atu agbadå etß, ∂eka na wœ, ∂eka na mose, eye ∂eka na eliya
”
egblå esia elabena menya nu si wœagblå o, wovß ωutå
egblå esia elabena menya nu si wœagblå o, wovß ωutå
wokpɔ lã meme eve aɖewo hã eye yesu da akpe ɖe woawo hã ta eye wòna be nusrɔ̃lawo ma wo na ameawo
wokpɔ lã meme eve aɖewo hã eye yesu da akpe ɖe woawo hã ta eye wòna be nusrɔ̃lawo ma wo na ameawo
kasia nusrßla etßawo megakpå ame a∂eke le wo gbå o negbe yesu ∂eka ko, elabena mose kple eliya dzo
kasia nusrßla etßawo megakpå ame a∂eke le wo gbå o negbe yesu ∂eka ko, elabena mose kple eliya dzo
yesu yi edzi gblå na eƒe nusrßlawo be, “mia dometå a∂ewo siwo le afi sia la anå agbe va se ∂e esime mawufia∂uƒea nava le ωus¢ g∑ a∂e me
”
yesu yi edzi gblå na eƒe nusrßlawo be, “mia dometå a∂ewo siwo le afi sia la anå agbe va se ∂e esime mawufia∂uƒea nava le ωus¢ g∑ a∂e me
”
le nu siawo megbe la, yesu ge ɖe ʋu aɖe me enumake kple eƒe nusrɔ̃lawo eye wova ɖi go ɖe dalmanuta nutowo me
le nu siawo megbe la, yesu ge ɖe ʋu aɖe me enumake kple eƒe nusrɔ̃lawo eye wova ɖi go ɖe dalmanuta nutowo me
farisitɔ siwo nɔ afi ma la se be yesu va ɖo teƒea ale woyi be yewoahe nukɛ kplii
wova gblɔ nɛ be, “đe dzesi aɖe tso dziƒo fia mí míakpɔ, ekema míaxɔ dziwò se
”
farisitɔ siwo nɔ afi ma la se be yesu va ɖo teƒea ale woyi be yewoahe nukɛ kplii
wova gblɔ nɛ be, “đe dzesi aɖe tso dziƒo fia mí míakpɔ, ekema míaxɔ dziwò se
”
yesu ɖe hũ, eye wògblɔ na wo be, “nyemawɔ naneke gbeɖe o
nukunu neni dim mi ame siawo miele be miakpɔ?”
yesu ɖe hũ, eye wògblɔ na wo be, “nyemawɔ naneke gbeɖe o
nukunu neni dim mi ame siawo miele be miakpɔ?”
yesu dzo le wo gbɔ, hetrɔ ge ɖe ʋua me eye wòtso ta la yi eƒe go evelia dzi
yesu dzo le wo gbɔ, hetrɔ ge ɖe ʋua me eye wòtso ta la yi eƒe go evelia dzi
wova ∂o toa te eye wokpåe be ameha g∑ a∂e ƒo xl∑ nusrßla asieke maml§awo
yudatåwo ƒe agbal¢fialawo nå nuka hem kpli wo
wova ∂o toa te eye wokpåe be ameha g∑ a∂e ƒo xl∑ nusrßla asieke maml§awo
yudatåwo ƒe agbal¢fialawo nå nuka hem kpli wo
esi wonɔ tsia dzi yina la, yesu gblɔ na wo kple gbe blewuu be, “mikpɔ nyuie le herodes kple farisitɔwo ƒe nuʋãnu la ŋu
”
esi wonɔ tsia dzi yina la, yesu gblɔ na wo kple gbe blewuu be, “mikpɔ nyuie le herodes kple farisitɔwo ƒe nuʋãnu la ŋu
”
yesu bia wo be, “nya ka tututu hem miele?”
yesu bia wo be, “nya ka tututu hem miele?”
yesu nya nya si gblɔm wonɔ ale wògblɔ na wo be, “gbeɖe, menye nu si bum miele la gblɔm mele o! nu ka ta mietea ŋu sea nu gɔme o? đe miaƒe dzíwo ku atri nenema gbegbe be miate ŋu ase nu gɔme oa?
yesu nya nya si gblɔm wonɔ ale wògblɔ na wo be, “gbeɖe, menye nu si bum miele la gblɔm mele o! nu ka ta mietea ŋu sea nu gɔme o? đe miaƒe dzíwo ku atri nenema gbegbe be miate ŋu ase nu gɔme oa?
nyateƒe ne gbågbå ba∂a sia dze edzi la, etsån§ xl∑na ∂e anyi ωådzitåe eye futukpå dona le enu båbåbå; e∂ua a∂ukli eye eya ame bliboa ƒe l∑me liana ses™e
me∂e kuku na wœ nusrßlawo be woanya gbågbå vß sia le eme gake womete ωui o
”
nyateƒe ne gbågbå ba∂a sia dze edzi la, etsån§ xl∑na ∂e anyi ωådzitåe eye futukpå dona le enu båbåbå; e∂ua a∂ukli eye eya ame bliboa ƒe l∑me liana ses™e
me∂e kuku na wœ nusrßlawo be woanya gbågbå vß sia le eme gake womete ωui o
”
yesu trå ∂e nusrßlawo ωu hegblå na wo be, “mi xåse √eetå siawo, ωkeke nenie wœle be manå anyi kpli mi hafi miaxå dzinye ase? ale ke gbegbe magbå dzi ∂i na mi? mikplå ∂evi la v§ nam
”
yesu trå ∂e nusrßlawo ωu hegblå na wo be, “mi xåse √eetå siawo, ωkeke nenie wœle be manå anyi kpli mi hafi miaxå dzinye ase? ale ke gbegbe magbå dzi ∂i na mi? mikplå ∂evi la v§ nam
”
egabia wo be, “esi menyi ame akpe ene kple abolo adre, ɖe abolo kusi nenie susɔ?” woɖo eŋu nɛ be, “kusi adre
”
egabia wo be, “esi menyi ame akpe ene kple abolo adre, ɖe abolo kusi nenie susɔ?” woɖo eŋu nɛ be, “kusi adre
”
yesu bia ∂evia fofo be, “tso ≈eka≈i ke wœle då sia l∞m?” fofoa ∂o eωu be, “tso keke eƒe ∂evime ke,
yesu bia ∂evia fofo be, “tso ≈eka≈i ke wœle då sia l∞m?” fofoa ∂o eωu be, “tso keke eƒe ∂evime ke,
gbågbå vß sia nana wœdzea dzo me alo tsi me eye wœdi kokoko be yeawui
ao! me∂e kuku kpå m¡aƒe nublanui, eye ne †te ωui la, n†wå nane tso eωuti na m¡
”
gbågbå vß sia nana wœdzea dzo me alo tsi me eye wœdi kokoko be yeawui
ao! me∂e kuku kpå m¡aƒe nublanui, eye ne †te ωui la, n†wå nane tso eωuti na m¡
”
yesu lé ŋkunɔ la ƒe alɔnu eye wòkplɔe do goe le dua me
eɖe ta ɖe eƒe ŋkuwo dzi, eye wòda asi ɖe wo dzi
azɔ ebia ŋkunɔ la be, “ète ŋu le nu kpɔma?”
yesu lé ŋkunɔ la ƒe alɔnu eye wòkplɔe do goe le dua me
eɖe ta ɖe eƒe ŋkuwo dzi, eye wòda asi ɖe wo dzi
azɔ ebia ŋkunɔ la be, “ète ŋu le nu kpɔma?”
fofoa ∂o eωu enumake be, “xåse le asinye
ao, ve nunye be nye xåse sia nadzi ∂e edzi!”
fofoa ∂o eωu enumake be, “xåse le asinye
ao, ve nunye be nye xåse sia nadzi ∂e edzi!”
yesu kpå be ameha la nå dzidzim ∂e edzi eya ta e∂e gbe na gbågbå vß la be, “o, gbågbå maƒonu, tokunå gbågbå, me∂e gbe na wœ be n†do go le ∂evi sia me enumake eye m£kpå må agage ∂e eme azå o
”
yesu kpå be ameha la nå dzidzim ∂e edzi eya ta e∂e gbe na gbågbå vß la be, “o, gbågbå maƒonu, tokunå gbågbå, me∂e gbe na wœ be n†do go le ∂evi sia me enumake eye m£kpå må agage ∂e eme azå o
”
yesu ɖoe ɖe eƒe ƒometɔwo gbɔ eye wòde se nɛ be, “mègato kɔƒea me kura hafi nãyi o
”
yesu ɖoe ɖe eƒe ƒometɔwo gbɔ eye wòde se nɛ be, “mègato kɔƒea me kura hafi nãyi o
”
yesu kple eƒe nusrɔ̃lawo dzo le galilea heyi kaisaria filipi kɔƒewo me
esi wonɔ zɔzɔm yina la, yesu bia nusrɔ̃lawo be, “ame kae amewo buna be menye? ale ke wole gbɔgblɔm tso ŋunye?”
yesu kple eƒe nusrɔ̃lawo dzo le galilea heyi kaisaria filipi kɔƒewo me
esi wonɔ zɔzɔm yina la, yesu bia nusrɔ̃lawo be, “ame kae amewo buna be menye? ale ke wole gbɔgblɔm tso ŋunye?”
nusrɔ̃lawo ɖo eŋu nɛ be, “ame aɖewo bu be yohanes mawutsidetanamelae nènye, eye bubuwo gblɔ be eliya alo nyagblɔɖila xoxoawo dometɔ ɖekae nènye gava dzɔ
”
nusrɔ̃lawo ɖo eŋu nɛ be, “ame aɖewo bu be yohanes mawutsidetanamelae nènye, eye bubuwo gblɔ be eliya alo nyagblɔɖila xoxoawo dometɔ ɖekae nènye gava dzɔ
”
yesu ∂o eωu na wo be, “nu siawo ƒomevi wåwå hi∑ gbedodo∂a kple nutsitsidå
”
yesu ∂o eωu na wo be, “nu siawo ƒomevi wåwå hi∑ gbedodo∂a kple nutsitsidå
”
yesu kple eƒe nusrßlawo dzo le nuto sia me eye wo∂o ta galilea nutoa me
yesu dze agbagba vevie be amewo nagakpå ye o,
yesu kple eƒe nusrßlawo dzo le nuto sia me eye wo∂o ta galilea nutoa me
yesu dze agbagba vevie be amewo nagakpå ye o,
elabena edi be yeakpå ≈eyi≈i ge∂e afia nu eƒe nusrßlawo
zi ge∂e ne ele nu fiam wo la egblåna na wo be, “nye mesia la, woadem asi eye woawum
gake le ωkeke etß megbe la magatsi tre tso ame kukuwo dome
”
elabena edi be yeakpå ≈eyi≈i ge∂e afia nu eƒe nusrßlawo
zi ge∂e ne ele nu fiam wo la egblåna na wo be, “nye mesia la, woadem asi eye woawum
gake le ωkeke etß megbe la magatsi tre tso ame kukuwo dome
”
yesu ƒo nu na wo faa le nya siawo ŋu, meɣla naneke ɖe wo o
eya ta petro yɔe ɖe kpɔe heka ŋkume nɛ be, “mele be nãnɔ nya sia ƒomevi gblɔm o
”
yesu ƒo nu na wo faa le nya siawo ŋu, meɣla naneke ɖe wo o
eya ta petro yɔe ɖe kpɔe heka ŋkume nɛ be, “mele be nãnɔ nya sia ƒomevi gblɔm o
”
yesu trɔ kɔ kpɔ eƒe nusrɔ̃lawo eye wògblɔ na petro kple moveviɖoɖo be, “wò satana, te ɖa le gbɔnye elabena èle nu siawo kpɔm le amegbetɔ ƒe susu nu ke menye le mawu tɔ nu o
”
yesu trɔ kɔ kpɔ eƒe nusrɔ̃lawo eye wògblɔ na petro kple moveviɖoɖo be, “wò satana, te ɖa le gbɔnye elabena èle nu siawo kpɔm le amegbetɔ ƒe susu nu ke menye le mawu tɔ nu o
”
nyateƒe, nya sia ωu∂o∂o ses¢ na nusrßlawo elabena nya si hem wonå la ku ∂e ame si nye wo kat∑ ƒe g∑tå la ωu
nyateƒe, nya sia ωu∂o∂o ses¢ na nusrßlawo elabena nya si hem wonå la ku ∂e ame si nye wo kat∑ ƒe g∑tå la ωu
yesu båbå nå anyi, eyå eƒe nusrßla wuieveawo ƒo ƒui eye wœgblå na wo be, “ame si di be yeanye mi kat∑ ƒe g∑tå la ele n§ be wœanye suetå kekeake gb∑, ¢, ele be wœanye mi kat∑ ƒe subåla!”
yesu båbå nå anyi, eyå eƒe nusrßla wuieveawo ƒo ƒui eye wœgblå na wo be, “ame si di be yeanye mi kat∑ ƒe g∑tå la ele n§ be wœanye suetå kekeake gb∑, ¢, ele be wœanye mi kat∑ ƒe subåla!”
azå ekplå ∂evi a∂e va wo titinae, kåe ∂e eƒe abåwo dome eye wœgblå na wo be,
azå ekplå ∂evi a∂e va wo titinae, kåe ∂e eƒe abåwo dome eye wœgblå na wo be,
nane gaxɔ asi wu eya ŋutɔ ƒe luʋɔ le xexe sia mea?
nane gaxɔ asi wu eya ŋutɔ ƒe luʋɔ le xexe sia mea?
yesu ƒe nusrßlawo dometå ∂eka si woyåna be yohanes la gblå n§ be, “nufiala, m¡ekpå ame a∂e si tså wœ ωkå nå gbågbå vßwo nyamii le amewo me
ale m¡egbe n§ be megawåe o, elabena menye m¡a dometå ∂ekae wœnye o
”
yesu ƒe nusrßlawo dometå ∂eka si woyåna be yohanes la gblå n§ be, “nufiala, m¡ekpå ame a∂e si tså wœ ωkå nå gbågbå vßwo nyamii le amewo me
ale m¡egbe n§ be megawåe o, elabena menye m¡a dometå ∂ekae wœnye o
”
yesu yi edzi gblɔ na eƒe nusrɔ̃lawo be, “mia dometɔ aɖewo siwo le afi sia la anɔ agbe va se ɖe esime mawufiaɖuƒea nava le ŋusẽ gã aɖe me
”
le ŋkeke ade megbe la, yesu kplɔ petro, yakobo kple yohanes yi to kɔkɔ aɖe tame
ame aɖeke menɔ teƒe sia o
esi woɖo afi ma teti ko la yesu ƒe mo de asi keklẽ me kple ŋutikɔkɔe,
eye eƒe awu si wòdo la trɔ fu pampampam
awu la fu ale gbegbe be, naneke mele xexeame ate ŋu awɔe wòafu nenema o
azɔ eliya kple mose va do ɖe yesu gbɔ eye wode asi dzeɖoɖo me kplii
petro gblɔ na yesu be, “nufiala, enyo na mí be míanɔ afi sia
mína míatu agbadɔ etɔ̃, ɖeka na wò, ɖeka na mose, eye ɖeka na eliya
”
egblɔ esia elabena menya nu si wòagblɔ o, wovɔ̃ ŋutɔ
esi petro nɔ nya siawo gblɔm la, alilikpo aɖe va tsyɔ wo dzi eye wòxe ɣe ŋkume
gbe aɖe ɖi tso alilikpoa me be, “esia nye vinye lɔlɔ̃a
miɖo to eya amea
”
kasia nusrɔ̃la etɔ̃awo megakpɔ ame aɖeke le wo gbɔ o negbe yesu ɖeka ko, elabena mose kple eliya dzo
esi wonɔ ɖiɖim tso toa dzi gbɔna la, yesu de se na nusrɔ̃lawo vevie be womegagblɔ nu si teƒe wokpɔ la na ame aɖeke o, negbe le yeƒe tsitretsitsi tso ame kukuwo dome megbe ko
ale nusrɔ̃lawo ɣla nya siawo ɖe woƒe dziwo me
gake zi geɖe la, woƒoa nu le eŋu eye wobua tame vevie le nu si tututu yesu wɔnɛ be, “tsitretsitsi tso ame kukuwo dome” la nu
farisitɔwo kple agbalẽfialawo nɔa gbɔgblɔm ɖaa be, ele be eliya natrɔ va hafi mesia la nate ŋu ava
nya sia me mekɔ na nusrɔ̃lawo o, eya ta wobia yesu be wòaɖe eme na yewo
yesu ɖo eŋu be, “le nyateƒe me la, eliya va xoxo eye wòɖɔ nuwo katã ɖo
azɔ nu ka ta woŋlɔe ɖi le amegbetɔvi la ŋu be akpe fu geɖe eye woagbe nu le egbɔ?
ke mele gblɔm na mi be eliya va eye wowɔ nu sia nu si wodi be yewoawɔ lae, abe ale si woŋlɔe ɖii la ene
”
wova ɖo toa te eye wokpɔe be ameha gã aɖe ƒo xlã nusrɔ̃la asieke mamlɛawo
yudatɔwo ƒe agbalẽfialawo nɔ nuka hem kpli wo
esi ameha la kpɔ yesu la, vɔvɔ̃ lé wo ke woƒu du yi egbɔ be yewoaɖado gbe nɛ
yesu bia wo be, “nya ka tututu hem miele?”
ame ɖeka le ameawo dome do ɣli gblɔ be, “nufiala, meɖe kuku vinyee mekplɔ vɛ na wò be nãda gbe le eŋu nam
gbɔgbɔ vɔ̃ aɖe le eme si wɔe be mete ŋu ƒoa nu o
nyateƒe ne gbɔgbɔ baɖa sia dze edzi la, etsɔnɛ xlãna ɖe anyi ŋɔdzitɔe eye futukpɔ dona le enu bɔbɔbɔ; eɖua aɖukli eye eya ame bliboa ƒe lãme liana sesĩe
meɖe kuku na wò nusrɔ̃lawo be woanya gbɔgbɔ vɔ̃ sia le eme gake womete ŋui o
”
yesu trɔ ɖe nusrɔ̃lawo ŋu hegblɔ na wo be, “mi xɔse ʋeetɔ siawo, ŋkeke nenie wòle be manɔ anyi kpli mi hafi miaxɔ dzinye ase? ale ke gbegbe magbɔ dzi ɖi na mi? mikplɔ ɖevi la vɛ nam
”
ale wokplɔ ɖevi la yii na yesu
gake kaka wòakpɔ yesu ko la gbɔgbɔ vɔ̃ la xlãe ɖe anyigba sesĩe; eƒo dablibɛ le anyigba eye futukpɔ hã nɔ dodom le enu
yesu bia ɖevia fofo be, “tso ɣekaɣi ke wòle dɔ sia lém?” fofoa ɖo eŋu be, “tso keke eƒe ɖevime ke,
gbɔgbɔ vɔ̃ sia nana wòdzea dzo me alo tsi me eye wòdi kokoko be yeawui
ao! meɖe kuku kpɔ míaƒe nublanui, eye ne ãte ŋui la, nãwɔ nane tso eŋuti na mí
”
yesu gabiae be, “đe nègblɔ be ne mate ŋuia? nu sia nu wɔwɔ le bɔbɔe ne èxɔe se ko
”
fofoa ɖo eŋu enumake be, “xɔse le asinye
ao, ve nunye be nye xɔse sia nadzi ɖe edzi!”
yesu kpɔ be ameha la nɔ dzidzim ɖe edzi eya ta eɖe gbe na gbɔgbɔ vɔ̃ la be, “o, gbɔgbɔ maƒonu, tokunɔ gbɔgbɔ, meɖe gbe na wò be nãdo go le ɖevi sia me enumake eye mèkpɔ mɔ agage ɖe eme azɔ o
”
gbɔgbɔ vɔ̃ la do ɣli sesĩe, ganyama ɖevia nublanuitɔe eye wòdo go le eme
azɔ ɖevia fa miamiamia ɖe anyigba eye wòli kpoo abe ɖe wòku ene
ale ameawo katã gblɔ be, eku
ke yesu lé eƒe alɔnu eye wòna wòtsi tre eye nukutɔe la eƒe lãme sẽ
azɔ esi yesu kple eƒe nusrɔ̃lawo ɖeɖe nɔ aƒe si me wodze la, nusrɔ̃lawo biae be, “nu ka ta míawo míete ŋu nya gbɔgbɔ vɔ̃ ma do goe o?”
yesu ɖo eŋu na wo be, “nu siawo ƒomevi wɔwɔ hiã gbedodoɖa kple nutsitsidɔ
”
yesu kple eƒe nusrɔ̃lawo dzo le nuto sia me eye woɖo ta galilea nutoa me
yesu dze agbagba vevie be amewo nagakpɔ ye o,
elabena edi be yeakpɔ ɣeyiɣi geɖe afia nu eƒe nusrɔ̃lawo
zi geɖe ne ele nu fiam wo la egblɔna na wo be, “nye mesia la, woadem asi eye woawum
gake le ŋkeke etɔ̃ megbe la magatsi tre tso ame kukuwo dome
”
nusrɔ̃lawo mete ŋu se nya siawo gɔme o gake ale si woawɔ abia la hã zu dɔ elabena wonɔ vɔvɔ̃m
yesu kple eƒe nusrɔ̃lawo va ɖo kapernaum
esi wova ɖo aƒe si me wodze eye woƒe mo dze anyi vɔ la, yesu bia nusrɔ̃lawo be, “esi míenɔ mɔa dzi gbɔna ɖe, nya ka me dzrom mienɔ?”
nyateƒe, nya sia ŋuɖoɖo sesẽ na nusrɔ̃lawo elabena nya si hem wonɔ la ku ɖe ame si nye wo katã ƒe gãtɔ la ŋu
yesu bɔbɔ nɔ anyi, eyɔ eƒe nusrɔ̃la wuieveawo ƒo ƒui eye wògblɔ na wo be, “ame si di be yeanye mi katã ƒe gãtɔ la ele nɛ be wòanye suetɔ kekeake gbã, ẽ, ele be wòanye mi katã ƒe subɔla!”
azɔ ekplɔ ɖevi aɖe va wo titinae, kɔe ɖe eƒe abɔwo dome eye wògblɔ na wo be,
“ame si axɔ ɖevi aɖe abe esia ene le nye ŋkɔ me la, nyee ma wòxɔ, eye ame si axɔm la, menye nyee wòxɔ o, ke boŋ fofonye si dɔm ɖa lae wòxɔ!”
yesu ƒe nusrɔ̃lawo dometɔ ɖeka si woyɔna be yohanes la gblɔ nɛ be, “nufiala, míekpɔ ame aɖe si tsɔ wò ŋkɔ nɔ gbɔgbɔ vɔ̃wo nyamii le amewo me
ale míegbe nɛ be megawɔe o, elabena menye mía dometɔ ɖekae wònye o
”
yesu gblɔ nɛ be, “migagbe nɛ o, elabena ame si le nukunu aɖe wɔm le nye ŋkɔ dzi la, mate ŋu anye futɔ o
ame si metsi tre ɖe mía ŋu o la, le míaƒe akpa dzi
”
yesu yi edzi be, “ne ame aɖe na tsi kplu ɖeka mi elabena mienye tɔnyewo la, magblɔe na mi kple kakaɖedzi geɖe be, ame sia mabu fetu si wòaxɔ la o
gake ne ame aɖe awɔe be ɖevi sue siawo ƒomevi ɖeka abu xɔse si le eme ɖe ŋunye la, ne wotsi kpe gã aɖe ɖe kɔ nɛ tsɔe ƒu gbe ɖe ƒu me la, anyo nɛ wu sã
”
ne wò asi ɖia nu wò la, lãe ɖa
enyo na wò be nãge ɖe mawufiaɖuƒe la me kple asikpo wu be asi eve nanɔ ŋuwò nãyi dzomavɔʋe la me, afi si dzo metsina le na o
afi si woƒe nya mekuna le na o, eye wometsia dzo hã lena le o
ne wò afɔ ɖia nuwo la, lãe ɖa
enyo na wò be nãge ɖe agbe la me kple afɔkpo, wu esi afɔ eve nanɔ asiwò, eye woatsɔ wò aƒu gbe ɖe dzomavɔʋe la me
afi si woƒe nya mekuna le na o, eye dzo la hã metsina le na o
eye ne wò ŋku ɖia nu wò la, hoe le eme
enyo na wò be nãyi mawufiaɖuƒe la me kple ŋku ɖeka wu be nãyi dzomavɔʋe la me kple ŋku eve
afi si woƒe nya mekuna le na o eye dzo la hã metsina le o,
eye woatsɔ dzobibi ade dze ame sia me wòatee
yesu wu eƒe nuƒoa nu be, “dze nye nu vevi aɖe gake nenye be dze bu eƒe vivi la, womagate ŋu atsɔe ade naneke o, elabena meganyo na naneke o
eya ta migabu vivi si le mia me la o ! minɔ anyi kple amewo katã le ŋutifafa me
”
yesu kple eƒe nusrɔ̃lawo dzo le kapernaum eye woyi anyigbe lɔƒo le yudea nutowo kple nutome si le yɔdan ƒe ɣedzeƒe lɔƒo la me
abe ale si wònɔna ɖaa ene la, amehawo va ƒo zi ɖe yesu ŋu eye wòfia nu wo abe ale si wòwɔnɛ ene
farisitɔ aɖewo va egbɔ le afi sia be yewoadoe kpɔ be yewoalée le nya aɖe me hã
wobiae be, “woɖe mɔ na ŋutsu be wòagbe srɔ̃a?”
yesu trɔ bia wo be, “ale ke mose gblɔ tso srɔ̃gbegbe ŋuti?”
ameawo ɖo eŋu nɛ be, “mose da asi ɖe srɔ̃gbegbe dzi eye nu si ko wòle be ame si di be yeagbe srɔ̃a nawɔe nye be wòaŋlɔ agbalẽ na nyɔnua be yegbee
”
yesu ɖo eŋu be, “le miaƒe dzimesesẽ ŋuti tae mose de se sia na mi ɖo
”
ke tso nuwɔwɔ ƒe gɔmedzedzea me ke la, mawu ‘wɔ ŋutsu kple nyɔnu
’
‘le esia ta ŋutsu agblẽ fofoa kple dadaa ɖi eye wòalé ɖe srɔ̃nyɔnua ŋuti
eye wo kpakple eve woazu ŋutilã ɖeka
eya ta womeganye ame eve o ke boŋ wozu ɖeka
esia ta nu si ke mawu bla la ame aɖeke nagama eme o
”
le esia megbe, esi yesu kple eƒe nusrɔ̃lawo ɖeɖe wonɔ aƒe si me wodze la, nusrɔ̃lawo gado srɔ̃gbenya la ɖa ake
yesu gblɔ na wo be, “nenye be ŋutsu aɖe gbe srɔ̃a be yeaɖe bubu la, ewɔ ahasi ɖe nyɔnu sia ŋu
nenema ke ne nyɔnu aɖe hã gbe srɔ̃a eye wòyi ɖaɖe ŋutsu bubu la, eya hã wɔ ahasi
”
gbe ɖeka esi dzila aɖewo kplɔ wo viwo va yesu gbɔe be wòayra wo la, nusrɔ̃lawo nya wo be womegaɖe fu na aƒetɔ la o
yesu kpɔ nu si nusrɔ̃lawo wɔ ɖe dzila siawo ŋu, eye medzɔ dzi nɛ kura o
egblɔ na nusrɔ̃lawo be, “mina ɖeviwo nava gbɔnye, eye migaxe mɔ na wo kura o, elabena ame siawo ƒomevi tɔe nye mawufiaɖuƒe la!
megale gbe tem ɖe edzi na mi ake abe tsã ene be, ame si metsɔ eɖokui wɔ ɖevi le mawu gbɔ o la, mate ŋu ayi eƒe fiaɖuƒea me gbeɖegbeɖe o
”
azɔ exɔ ɖeviawo ɖe eƒe abɔwo dome eye wòda asi ɖe wo dzi heyra wo
esi yesu kple eƒe nusrɔ̃lawo dzra ɖo vɔ be yewoadze mɔ ayi teƒe aɖe la, ɖekakpui aɖe nɔ du dzi sesĩe va dze klo ɖe eŋkume, eye wòbiae be, “nufiala nyui, nu ka tututue wòle be mawɔ hafi ate ŋu anyi agbe mavɔ dome?”
yesu biae be, “nu ka tae nèyɔm be ame nyui ɖo? ame aɖeke menyo o, negbe mawu ɖeka ko
azɔ le wò biabia la ŋuti la, ènya seawo xoxo
woawoe nye be, mègawu ame o, mègawɔ ahasi o, mègafi fi o, mègada alakpa o, mègaba ame o, bu fofowò kple dawò
”
ŋutsua gblɔ na yesu be, “nufiala, tso nye ɖevime ke la nyemeɖo ŋku edzi be meda le se siawo ƒe ɖeke dzi kpɔ o
”
đekakpuia ƒe nu nyo yesu ŋu ŋutɔ ale wògblɔ nɛ be, “nu vevi ɖeka susɔ si mèwɔ o
yi nãlɔ wò nuwo katã yi ɖadzra eye nãtsɔ ga la ana ame dahewo bena kesinɔnuwo nanɔ asiwò le dziƒo
le esia megbe la, va nãdze yonyeme
”
đekakpuia yrɔ esi wòse nya siawo, eƒe mo da tu zi ɖeka eye wòdzo nublanuitɔe, elabena enye kesintɔ gã aɖe
esi wòdzo yina la yesu kpɔ eyome sẽ eye wòtrɔ ɖe eƒe nusrɔlawo gbɔ gblɔ na wo be, “asesẽ na kesinutɔwo ŋutɔ hafi woage ɖe mawufiaɖuƒe la me!”
nya siawo wɔ nuku na nusrɔ̃lawo ŋutɔ
yesu gagblɔ ake be, “vinyewo, asesẽ na ame siwo ɖoa ŋu ɖe kesinɔnuwo ŋu la be woayi ɖe mawufiaɖuƒe la me!
le nyateƒe me la, anɔ bɔbɔe na kposɔ be wòato abi ƒe vo me ado go tsɔ wu be kesinɔtɔ nage ɖe mawufiaɖuƒea me
”
nya siawo gawɔ nuku na nusrɔ̃lawo ŋutɔ
ale wobiae be, “nenye be kesinɔtɔwo makpɔ ɖeɖe o ɖe, ke ame kae le xexe sia me si akpɔ ɖeɖe?”
yesu kpɔ wo dũ eye wògblɔ na wó be, “esia mele bɔbɔe le amegbetɔwo gome o gake ele bɔbɔe le mawu ya gome elabena naneke wɔwɔ mesesẽ na mawu o
”
petro gblɔ na yesu be, “míegblẽ nu sia nu ɖi hedze yowòme
”
yesu gblɔ na wo be, “mele kpe ɖom edzi na mi be, ame siwo katã gblẽ woƒe aƒewo, nɔviŋutsuwo kple nɔvinyɔnuwo, fofowo kple dadawo, viwo kple anyigbawo katã ɖi le lɔlɔ̃ nam ta, eye be yewoakaka mawunya ta la,
woakpɔ woƒe aƒewo, nɔviŋutsuwo, nɔvinyɔnuwo, fofowo kple dadawo, viwo kple anyigbawo katã ɖe eteƒe zi geɖe kpakple yometiti le agbe sia me
“gake le agbe si gbɔna me la woakpɔ agbe mavɔ
ke ame geɖe siwo nye gbãtɔwo le afi sia azu mlɔetɔwo le afi ma eye ame siwo nye mlɔetɔwo le afii la azu gbãtɔwo le afi ma
”
esi wonɔ mɔ dzi yina yerusalem la, yesu do ŋgɔ na eƒe nusrɔ̃lawo
nusrɔ̃lawo ƒe mo wɔ yaa eye vɔvɔ̃ hã ɖo wo
yesu yɔ wo ɖe kpɔe eye wògblɔ nu siwo katã ava dzɔ ɖe edzi ne woɖo yerusalem la na wo
egblɔ na wo be, “ne míeɖo afi ma la, woalé nye mesia la akplɔ ayii na osɔfogãwo kple agbalẽfialawo
ame siawo atso kufia nam, akplɔm ade asi na trɔ̃subɔlawo be woawum
woaɖu fewu le ŋunye vevie, aɖe ta ɖe ŋunye vlodotɔe, aƒom kple atam, eye woawum
gake le ŋkeke etɔ̃a gbe la, matsi tre tso ame kukuwo dome
”
azɔ yakobo kple yohanes, zebedeo viwo, va egbɔ va do dalĩ nɛ be, “aƒetɔ, míedi be nãwɔ dɔmenyo aɖe na mí
”
yesu bia wo be, “nu ka dɔmenyo?”
woɖo eŋu nɛ dzaa be, “míedi be míanɔ fiazikpui siwo te ɖe tɔwò ŋu tututu la dzi le wò fiaɖuƒe la me
ame ɖeka nanɔ wò ɖusime eye ame evelia nanɔ wò miame
”
yesu ɖo eŋu na wo be, “mienya nu si biam miele o
miate ŋu ano nu tso fukpekpe ƒe kplu veve si no ge mala la me eye miate ŋu anɔ te ɖe fukpekpe ƒe tsideta si de ge wole nam la hã nua?”
woɖo eŋu nɛ be, “ẽ, míate ŋui
” yesu gblɔ na wo be, “anɔ eme be miate ŋu ano nu tso kplu veve si me mele nu no ge le me eye miate ŋu axɔ tsideta veve si xɔ ge mala,
gake ŋusẽ mele asinye be maɖo mi zi siwo te ɖe tɔnye ŋu la dzi o, elabena wodzra wo ɖo ɖi na ame siwo wotia da ɖi la ko
”
nusrɔ̃la ewo mamlɛawo se nu si yakobo kple yohanes yi ɖabia yesu ale wodo dɔmedzoe ɖe wo ŋu vevie
le esia ta yesu yɔ wo va egbɔe hegblɔ na wo bena, “abe ale si mienya ene la, anyigbadzifiawo kple amegãwo ɖua aƒetɔ ɖe wo teviwo dzi kple ŋusẽ
gake meganɔ nenema le miawo ya dome o
ame si di be yeanye gãtɔ le mia dome la ele nɛ be wòanye mi katã ƒe subɔla
eye ame si di be yeanye amewo katã ƒe tatɔ la, ele nɛ be wòanye woƒe kluvi
elabena, nye, mesia la, nyemeva afi sia be ame aɖeke nasubɔm o, ke boŋ be masubɔ amewo eye be matsɔ nye agbe na ɖe ame geɖewo ƒe ɖeɖekpɔkpɔ ta
”
azɔ wova ɖo yerixo
emegbe esi woto dua me yina la, amewo nye zi bibibi kplɔ wo ɖo
ŋkunɔ aɖe si ŋkɔe nye bartimeo, timeo ƒe vi la, nɔ anyi ɖe mɔto, le esime yesu nɔ eme tsom va yina
esi bartimeo se be yesu si tso nazaret la, va ɖo ye gbɔ tututu la, edo ɣli sesĩe be, “yesu, david vi, kpɔ nublanui nam!”
ame siwo kplɔ yesu ɖo la dometɔ aɖewo blu ɖe eta sesĩe be, “do to kaba
” gake ɣlia dodo dzi ko wònɔ sesĩe wu tsã be, “ao, david vi lee, kpɔ nublanui nam
”
esi yesu se eŋkɔ la, etɔ ɖe mɔƒoa me hegblɔ be, “migblɔ nɛ be neva afii
” ale woyi be yewoakplɔ ŋkunɔa vɛ
wogblɔ nɛ be, “wò la, dzɔgbenyui le ŋuwò ŋutɔ, yesu le yɔwòm, tso mídzo
”
eɖe eƒe awu xoxo si le eŋu la ƒu gbe eye wòɖe abla dzidzɔtɔe va do ɖe yesu gbɔ
yesu biae be, “nu ka nèdi be mawɔ na wò?” ŋkunɔ la ɖo eŋu nɛ be, “o, nufiala, medi vevie be makpɔ nu
”
yesu gblɔ nɛ be “enyo, ava me na wò
wò xɔse da gbe le ŋuwò
” ŋkunɔ la ƒe ŋkuwo ʋu enumake eye wòde asi nukpɔkpɔ me
ale wòdze yesu yome kple dzidzɔ manyagblɔ aɖe
esi wogogo betfage kple betania le yerusalem gbɔ eye wova ɖo amito la gbɔ la, yesu dɔ eƒe nusrɔ̃la eve be woado ŋgɔ na yewo
egblɔ na wo be, “miyi kɔƒe si le mia ŋgɔ la me
ne miege ɖe eme teti ko la, miakpɔ tedzivi si womedo kpɔ o la le ka me
mitui ne miakplɔe vɛ
ne ame aɖe bia mi be nu ka tae miele ka ɖemii hã la, migblɔ nɛ ko be, ‘aƒetɔ lae le ehiãm eye agatrɔe vɛ kpuie
’”
nusrɔ̃la eveawo dze mɔ eye wokpɔ tedzivi la le kame le aƒe aɖe godo
esi wonɔ ka tumii la,
ame aɖewo siwo nɔ tsi tre ɖe afi ma la bia wo be, “nu ka tae miele ka tum tedzivia?”
wogblɔ nya siwo yesu be woagblɔ la, eye ameawo ɖe mɔ na wo
ale wokplɔ tedzivi la vɛ na yesu eye nusrɔ̃lawo ɖo woƒe awuwo ɖe edzi be wòadoe
ame geɖe siwo hã nɔ ameha la dome la ɖo woƒe awuwo ɖe mɔƒoa me le eŋgɔ be wòazɔ edzi eye ɖewo hã ŋe atilɔwo ɖo ɖe mɔƒoa me nɛ fũ
eya ŋutɔ nɔ titina, ame aɖewo nɔ eŋgɔ eye ɖewo hã nɔ eyome eye wo katã wonɔ ɣli dom dzidzɔtɔe be, “hosana, woayra ame si gbɔna le aƒetɔ la ŋkɔ me
woayra mawu be wòtrɔ mía fofo david ƒe fiaɖuƒe la vɛ na mí
hosana le dziƒo ʋĩ
”
ale wòge ɖe yerusalem dua me eye wòyi gbedoxɔ la me
etsa ŋku godoo le teƒea, lé ŋku ɖe nu sia nu ŋu tsitotsito eye wòtrɔ dzo yi betania kple nusrɔ̃la wuieveawo elabena zã nɔ dodom
le ŋufɔke ŋdi esi wotrɔ tso betania gbɔna la, dɔ wu yesu le mɔa dzi
ekpɔ gboti aɖe le eŋgɔ
ati sia da ama ŋutɔ ale wòzɔ ɖe edzi be yeakpɔ kutsetse aɖe le edzi hã
gake aŋgbawo koe nɔ atia dzi elabena eƒe kutseɣi meɖo o
yesu ƒo fi de atia be, “ame aɖeke magaɖu wò kutsetse aɖeke kpɔ o tso fifia yi mavɔ me
” nusrɔ̃lawo hã se nya si wògblɔ
esi wova ɖo yerusalem la, eyi gbedoxɔa me ake eye wòde asi nudzralawo kple nuƒlelawo nyanya me do goe
emu gaɖɔlilawo ƒe kplɔ̃wo ƒu anyi, ekaka akpakpadzralawo hã ƒe agbadɔwo,
eye meɖe mɔ be ame aɖeke natsɔ naneke kura ato gbedoxɔa me o
egblɔ na ameawo bena, “woŋlɔ ɖe mawunya me be, “nye gbedoxɔ anye gbedoɖaƒe na dukɔwo katã
gake miawo mietsɔe wɔ adzoblasuwo ƒe nɔƒee
”
esi osɔfogãwo kple yudatɔwo ƒe kplɔla bubuwo se nu si yesu wɔ la, wode aɖaŋu le ale si woawɔ awui la ŋuti
ke nane ɖe fu na woƒe susu
eyae nye be, ame geɖewo kpɔ dzidzɔ ŋutɔ le yesu ƒe nufiafia ŋuti, ale be ʋunyaʋunya ate ŋu adzɔ nenye be wote nu sia wɔwɔ kpɔ
abe ale si wowɔna ɖaa ene la, yesu kple eƒe nusrɔ̃lawo do go le dua me le fiẽ me lɔƒo
le ŋufɔke ŋdi la, wova to ati si yesu ƒo fi de la ŋuti eye wokpɔ be ati blibo la yrɔ sũu
kasia petro ɖo ŋku nya si yesu gblɔ na ati la dzi, eye wòdo ɣli gblɔ be, “kpɔ ɖa, nufiala! ati si nèƒo fi de la yrɔ!”
yesu ɖo eŋu be, “mawudzixɔse nanɔ mia si
”
”nyateƒenya wònye be, nenye ame aɖe agblɔ na to sia be ‘yi, natsɔ ɖokuiwo ƒu gbe ɖe atsiaƒu me’ eye ɖikeke aɖeke mele eƒe dzi me o, ke wòxɔe se be nu si yegblɔ ava me la, woawɔe nɛ
eya ta mele egblɔm na mi, nu sia nu si miabia to gbedodoɖa me la mixɔe se be miaxɔe, eye woaka mia si hã
gake ne miebe yewoado gbe ɖa la, mitsɔ ame siwo ƒe nyawo le dɔme na mi la ke wo gbã bena mia fofo si le dziƒo hã, natsɔ miaƒe nu vɔ̃wo ake mi
”
”ke ne mietsɔ ke amewo o la, mia fofo hã matsɔ miaƒe nu vɔ̃wo ake mi o
”
wova ɖo yerusalem ake eye esi wonɔ tsa ɖim le gbedoxɔa me la osɔfogawo kple yudatɔwo ƒe amegã bubuwo va tui hebiae be,
“ŋusẽ ka tututue le asiwò nètsɔ le nu siawo wɔm, eye ame kae na ŋusẽ sia wò?”
yesu ɖo eŋu na wo be, “hafi maɖo nya sia ŋu na mi la, miawo hã miɖo nye biabia ɖeka sia ŋu nam
yohanes ƒe mawutsidetaname ɖe ame ka gbɔ wòtso, mawu gbɔe wòtso loo alo amewo gbɔe wòtsoa? miɖo eŋu nam!”
wodzro nya sia me le wo ɖokuiwo dome eye wogblɔ be, “ne míeɖo eŋu be mawu gbɔe la, agblɔ be, ‘enyo, nu ka tae míexɔe o ɖo?’
gake ne míegblɔ be menye mawu gbɔe wòtso o la, ke míegblɔ nya aɖe, esi ana be ʋunyaʋunya adzɔ
elabena amewo katã xɔe se vevie be yohanes nye nyagblɔɖila
”
eya ta wogblɔ nɛ be, “míate ŋu aɖo eŋu na wò o
míenya o
” yesu hã gblɔ na wo be, “ekema nye hã nyemagblɔ ŋusẽ si metsɔ le nu siawo wɔmii la na mi o
”
lo siwo yesu do na amehawo le ɣemaɣi la ƒe ɖewo nye esi, “ame aɖe de waingble gã aɖe eye wòɖo gli ƒo xlãe, etu wainfiaƒe hã
hekpe ɖe esia ŋu la, etu gbetakpɔxɔ aɖe afi si ame anɔ, adzɔ agblea ŋu ɣesiaɣi
azɔ etsɔ agblea de agbledzinɔla aɖewo sime be woakpɔ edzi ale wòdzo yi du didi aɖe me
le nuŋeɣi la, agbletɔ la dɔ eƒe subɔvi ɖeka ɖa be wòaxɔ agblemenukua ƒe akpa si nye ye tɔ gome la vɛ na ye
gake agblea dzi nɔlawo ƒo amedɔdɔa, eye wotrɔe ɖo ɖa asi ƒuƒlu
”agbletɔa gaɖo ame bubu ɖa, gake woƒo eya hã vevie de abi gɔ̃ hã ta nɛ hedo ŋukpee
ame si wògaɖo ɖa la wowu eya gɔ̃
tso esia dzi woƒo amedɔdɔ siwo katã wòɖo ɖa la nublanuimakpɔtɔe eye wowu ɖewo gɔ̃ hã
wonɔ esia dzi ʋuu va se ɖe
esime wòsusɔ ame ɖeka pɛ ko, eyae nye via ɖeka hɔ̃ si wòlɔ̃na vevie
mlɔeba la nu gloe eye wòɖo eya hã ɖa, kple susu be woana bubui elabena enye ye vi
”gake esi agblea dzi kpɔlawo kpɔe wògbɔna ko la, wogblɔ be, “ame siae anyi agble sia ƒe dome le fofoa ƒe ku megbe
mina míawui kaba, be agble gã sia nazu mía tɔ!”
ale wolée hewui eye wotsɔ eƒe kukua ƒu gbe ɖe agblea godo
”nu kae miebu be agblea tɔ awɔ ne ese nya sia? ava kple dɔmedzoe ava wu ame vɔ̃ɖi siawo katã eye wòatsɔ agblea de ame bubuwo ƒe dzikpɔkpɔ te
miɖo ŋku edzi be miexlẽ le mawunya me kpɔ be, ‘kpe si xɔtulawo gbe la, eyae va zua dzogoedzikpe si nye kpe vevitɔ wu le xɔtukpeawo dome oa?’
esia nye aƒetɔ la ƒe nuwɔwɔ eye wònye nukunu le mía ŋkume
”
yudatɔwo ƒe kplɔlawo nɔ didim vevie be yewoalée le afi ma kokoko elabena wonya be yewo ŋue wòdo loa tsoe
ke womete ŋui enumake o, elabena wovɔ̃ na ameha la
ale wogblẽe ɖi hedzo
emegbe la, wodɔ farisitɔwo kple herodia dunyahehametɔ aɖewo ɖa be woadzro nya me kplii ale be woatsɔ eƒe nuƒo alée
ameawo va gblɔ na yesu amenubletɔe be, “nufiala, míenya be ègblɔa nyateƒe la vɔvɔ̃manɔmetɔe! amewo ƒe susuwo kple didiwo meblea nuwò o
ke boŋ èfia mawu ƒe mɔwo amewo le nyateƒe me
azɔ gblɔ nu si nèbu la na mí
” enyo be woadzɔ ga na kaisaro loo alo menyo oa?
đe míadzɔe loo alo ɖe míadzɔe oa? ke yesu dze si alakpanuwɔwɔ eye wòbia wo be, “nu ka ta miele agbagba dzem be miatre mɔ nam? mitsɔ roma ga si woɖua la ɖeka nam makpɔ
”
tete wotsɔ ga la nɛ eye wòbia wo be, “ame ka ƒe nɔnɔmetata kple nuŋɔŋlɔe le edzi?” woɖo eŋu nɛ be, “kaisaro tɔe
”
yesu yi edzi be, “enyo, nu si nye kaisaro tɔ la mitsɔe na kaisaro
nu si nye mawu tɔ la mitsɔe na mawu!” nyaŋuɖoɖo sia tɔtɔ ameawo ŋutɔ, eye womeganya nya si woagblɔ o
sẽ la, zadukitɔwo hã va do
ame siawo nye hatsotso aɖe siwo mexɔ ame kukuwo ƒe tsitretsitsi dzi se o la me tɔwo
wobia yesu be,
“nufiala, ele mose ƒe sewo me be ne ŋutsu aɖe ku vimadzimadzii la, eƒe tsɛ naɖe ahosia adzi viwo ɖe foa kukua ƒe ŋkɔ me
azɔ nɔviŋutsu adre aɖewo nɔ anyi
tsitsitɔ ɖe srɔ̃ eye wòku vimadzii
ale ame si dzɔ ɖe ameyinugbea yome la ɖe ahosia eya hã ku vimadzii
nɔvia si kplɔ eya hã ɖo la ɖe ahosia, gake kpao, eya hã medzi vi aɖeke kplii hafi ku o
ale nɔviŋutsu adreawo ku vi aɖeke madzimadzii eye nyɔnua hã va ku mlɔeba
fifia nu si míedi be míanya enye be, le tsitretsitsi ŋkekea dzi ɖe, ame kae anye nyɔnu sia srɔ̃a elabena wo ame adrea katã ɖee kpɔ?”
yesu ɖo eŋu na wo be, “nu si le fu ɖem na mi enye be mienya mawunya, alo mawu ƒe ŋusẽ o
elabena ne nɔviŋutsu adre siawo kple nyɔnua wofɔ tso ame kukuwo dome la, womagaɖe srɔ̃ o, srɔ̃ɖeɖe maganɔ anyi o
woanɔ ko abe mawudɔlawo ene
” ne miedi be yewoanya be enye nyateƒe be ame kukuwo atsi tre la, ekema miɖo ŋku nu si miexlẽ tso ale si mose kpɔ ŋuve bibi la ŋu kpɔ dzi
mawu gblɔ na mose le afi ma be, ‘nyee nye abraham ƒe mawu, nyee nye isak kple yakɔb ƒe mawu
’
”mawu gblɔ na mose be, togbɔ be ame siawo ku ƒe alafa nanewoe nye si va yi hã la, wogale agbe kokoko
đe mele eme nenema o la, mawu magblɔ be, ‘menye ame kukuwo ƒe mawue menye o!’ miewɔ vodada gã ŋutɔ
miese nya sia gɔme o
”
agbalẽfialawo dometɔ ɖeka si nɔ tsitre ɖe afi ma nɔ to ɖom la kpɔe be, yesu ɖo nyaa ŋu nyuie eya ta ete ɖe eŋu biae be, “se kae nye vevitɔ wu le seawo katã dome?”
yesu ɖo eŋu nɛ be, “se siae nye esi gblɔ be, ‘israel, see! aƒetɔ mía mawu la, aƒetɔ ɖeka hɔ̃ ko wònye
eya ta lɔ̃ aƒetɔ, wò mawu la kple wò dzi blibo, wò luʋɔ blibo kple wò tamesusu blibo kpakple wò ŋusẽ katã
’”
”se eveliae nye be, ‘lɔ̃ hawòvi abe ale si nèlɔ̃a ɖokuiwòe ene
’ le nyateƒe me, se bubu aɖeke megali si lolo wu esiawo o
”
agbalẽfiala la ɖo eŋu nɛ be, “aƒetɔ, èto nyateƒe esi nègblɔ be mawu ɖeka koe li, bubu aɖeke megali o
eye menyae hã be ele vevie be ame nalɔ̃ eya ɖeka kple eƒe dzi, gɔmesese, kple ŋusẽ katã
ele be woalɔ ame wu be woasa vɔwo, numevɔwo kple vɔsa bubuwo
”
esi yesu kpɔ be eɖo nya la ŋu nunyatɔe la, egblɔ nɛ be, “wò la mèdidi tso mawufiaɖuƒe la gbɔ o
” le esia megbe la ame aɖeke megate ŋu bia nya aɖeke o
emegbe esi yesu nɔ nu fiam amewo le gbedoxɔa ƒe xɔxɔnu la, ebia ameawo be, “nu ka tae miaƒe agbalẽfialawo gblɔna be ele be mesia la natso fia david ƒe ƒome me kokoko?
elabena david ŋutɔ gblɔ le esime gbɔgbɔ kɔkɔe la nɔ nu ƒom to edzi be, ‘mawu gblɔ na nye aƒetɔ be nɔ anyi ɖe nye ɖusime va se ɖe esime mawɔ wò futɔwo wò afɔɖodzinui
’
esi david ŋutɔ yɔe be aƒetɔ ɖe, ale ke wɔ wòaganye via?” nyameɖeɖe sia do dzidzɔ na eselawo ŋutɔ ale wogbugbɔ ƒu to anyi ɖe yesu ƒe nufiafia ŋu henɔ to ɖom kple dzidzɔ
nu bubu siwo yesu fia ameawo le ɣeyiɣi sia me la woe nye esi
egblɔ be, “mikpɔ nyuie le agbalẽfiala alakpatɔ siawo ŋuti
elabena wolɔ̃a awuʋlayawo dodo abe agbalẽnyala gãwo kple kesinɔtɔwo ene eye wodina be amewo katã nabɔbɔ ado gbe na yewo ne yewo le zɔzɔm le ablɔwo dzi
ame siawo lɔ̃a teƒe kɔkɔwo nɔnɔ le ƒuƒoƒewo eye wodia kplɔ̃ta nɔnɔ vevie le kplɔ̃ɖoƒewo
ame siawo xɔa ahosiwo ƒe aƒewo le wo si eye wodoa kpɔkpɔ wo ɖokuiwo to gbe didiwo dodoɖa me
ame siawo tɔgbi axɔ tohehe sesẽtɔ
”
azɔ yesu yi nudzɔɖaka si le gbedoxɔ la me gbɔ eye wònɔ anyi henɔ gadzɔlawo kpɔm dũ
ame siwo nye kesinɔtɔwo la va da ga home gãwo ɖe nudzɔɖaka la me dadatɔe
ahosi dahe hã va eye wòda pesewa eve ɖe nudzɔnua me
yesu yɔ eƒe nusrɔ̃lawo va egbɔe eye wògblɔ na wo be, “ne wotsɔ gatɔ siawo katã ƒe ga si wona la ƒo ƒui la, le nyateƒe me, ahosi dahe sia ƒe pesewa evea xɔ asi wu wo katã tɔ
elabena ame siawo kpɔ ga fũ ŋutɔ gake nu vi aɖe koe wona
gake ahosi dahe sia ya va na ga si katã le esi
”
esime yesu kple eƒe nusrɔ̃lawo nɔ go dom tso gbedoxɔa me gbe ma gbe la, eƒe nusrɔ̃lawo dometɔ ɖeka gblɔ nɛ be, “nufiala, kpɔ ale si xɔ siawo nyakpɔe la ɖa
kpɔ ale si wotsɔ kpe gã vovovowo ɖo gliawoe la ɖa
”
yesu ɖo eŋu be, “èkpɔ xɔ siawoa? mele egblɔm na mi be, wole wo gbã ge gudugudu ale gbegbe be, kpe ɖeka pɛ hã masusɔ ɖe nɔvia dzi o
”
azɔ eyi ɖanɔ anyi ɖe amitoa dzi afi si dze ŋgɔ bali si le toa kple yerusalem dome
petro, yakobo, yohanes kple andrea koe nɔ egbɔ le afi sia
ame siawo biae be,
“nu siwo nèbe wole dzɔdzɔ ge ɖe gbedoxɔa dzi ɖe ɣekaɣie woadzɔ? míakpɔ dzesi aɖe do ŋgɔ si ana míanya be nu siawo le dzɔdzɔ gea?”
yesu gblɔ na wo be, “migana ame aɖeke nable mi be miatra mɔ o
ame geɖewo ava agblɔ na mi be yewoe nye miaƒe mesia la, eye woakplɔ mi atra mɔe
ne miese aʋawɔwɔwo kple aʋaɣliwo la, ŋɔ megadzi mi o
ele be nu siawo tɔgbi nava eme gake nuwuwu la meɖo haɖe o
”
”dukɔwo aho aʋa ɖe wo nɔewo ŋu, anyigba aʋuʋu le teƒe geɖewo eye gawu la, dɔ ato le teƒe aɖewo, gake esiawo katã anye kpɔkplɔyiɖeme na fukpekpe gã siwo le vava ge la ko
” yesu yi edzi be,
“miawo minɔ ŋudzɔ vevie, elabena woahe mi ayi ʋɔnudrɔ̃ƒewo eye woaƒo mi le ƒuƒoƒewo
woahe mi ayi gɔvinawo kple fiawo gbɔe le nye ŋkɔ la ta ke migblɔ nyanyui la na wo
woahe nya ɖe mia ŋu le gɔvinawo kple fiawo ŋkume, be mienye yonyemedzelawo ta
gake mele egblɔm na mi bena esiae nye munɔkpɔkpɔ nyuitɔ be miagblɔ nyanyui la na wo
elabena ele be dukɔ ɖe sia ɖe nase nyanyui la hafi nuwuwu ŋkekea naɖo
nenye be wolé mi yi ʋɔnui la, migatsi dzi kura le nya siwo miatsɔ aʋli mia ɖokuiwo tae la ŋu o
migblɔ nya sia nya si mawu de nu na mi la ko, elabena menye mia ŋutɔwoe le nu ƒo ge o, ke boŋ gbɔgbɔ kɔkɔe lae
”
yesu yi edzi be, “le ɣeyiɣi siawo me la, nɔvi ŋutɔ kura ahe nɔvia de ku me
fofowo ade woawo ŋutɔ viwo asi, eye viwo hã ade woawo ŋutɔ fofowo asi be woawu
ke miawo la, ame sia ame alé fu mi elabena mienye tɔnyewo
gake meka ɖe edzi na mi be, ame siwo katã ado dzi va se ɖe nuwuwua eye womagbe nu le gbɔnye o la akpɔ ɖeɖe
“nenye be miekpɔ ‘ŋunyɔnu si hea aƒedo’ vanɛ wòle tsitre ɖe gbedoxɔa me, afi si mele be wòanɔ o, abe ale si nyagblɔɖila daniel gblɔe enela, nɔvi nuxlẽla, se egɔme
mele egblɔm na wo be, si enumake ne ãte ŋui
ame siwo le yudea la nasi ayi gbewo dzi
ame si le eƒe xɔta la nagaɖi va anyi alo age ɖe eƒe xɔme be yeatsɔ naneke o
ame si le agble me la nagatrɔ va tsɔ eƒe awu o
“le nyateƒe me la, baba na ame siwo fɔ fu le ŋkeke mawo me, kple ame siwo si vi nonowo le
mido gbe ɖa vevie be miaƒe sisiɣi nagadze vuvɔŋɔli me o
elabena ŋkeke mawo anye ŋkeke siwo ƒomevi medzɔ kpɔ tso keke ɣeyiɣi si me mawu wɔ xexeame va se ɖe fifia o
eye ŋkeke siawo ƒomevi magadzɔ kpɔ hã le ɣe aɖeke ɣi le esia megbe o
le nyateƒe me nenye be mawu meto ŋkeke vɔ̃ɖi siawo ɖe eme o la, ame ɖeka pɛ teti hã masusɔ ɖe anyigba dzi o
gake le eya ŋutɔ ƒe ame tiatiawo ta la, akpɔ nublanui ato ŋkekeawo ɖe eme
“nenye be ame aɖe gblɔ na mi be, ‘mesia lae nye esi alo eyae nye kemɛ la, migakpe kpe gɔ̃ hã dee o
elabena alakpa mesiawo kple alakpa nyagblɔɖila geɖewo ava
woawɔ nukunuwo fũ ale be ne woate ŋui la, woable mawu viwo gɔ̃
eya ta mikpɔ nyuie! megblɔe na mi do ŋgɔ!
“le ŋkeke mawo me le xaxa gã ma megbe la, ‘ɣe ado viviti eye ɣleti hã magaɖi o
ɣletiviwo age tso dziƒo eye ŋusẽ siwo le dziƒo la aʋuʋu
’
” le ɣemaɣi me la, amewo lakpɔ amegbetɔvi la, wòava le alilĩkpowo dzi kple ŋusẽ gã kpakple ŋutikɔkɔe
adɔ mawudɔlawo ɖa be woaƒo ame siwo katã nye etɔwo le xexe bliboa me la nu ƒu tso keke anyigba ƒe dzogoe eneawo dzi va se ɖe dziƒo nuwuwu ke
“mitsɔ gboti abe kpɔɖeŋu ene
nenye be eƒe aŋgba fẽwo ke eye aŋgbawo ŋutɔ de asi dodo me la ; ekema mienya enumake be, dzomeŋɔli ɖo
eya ta ne miekpɔ be nu siwo katã megblɔ la le dzɔdzɔm la, minyae be nye vava zi evelia te tu aƒe, eye nye afɔ le miaƒe agbowo nu
le nyateƒe me la, dzidzime sia nu mele yiyi ge, va se ɖe esime nu siawo katã nava eme o
dziƒo kple anyigba nu ava yi, gake nye nyawo nu mele yiyi ge akpɔ o
”
“ke hã la, ame aɖeke menya ŋkeke alo gaƒoƒo si tutu dzi nu siawo ava eme o
mawudɔla siwo le dziƒo hã menyae o, nye ŋutɔ gɔ̃ ha nyemenyae o, negbe fofonye ko
esi mienya ɣeyiɣi sia o ta la minɔ ŋudzɔ aɖabaƒoƒo ɖe sia ɖe
”nye vava zi evelia asɔ kple ame aɖe si yi nugbe le anyigba didi aɖe dzi
hafi wòayi la ede dɔ asi na eƒe dɔwɔvi ɖe sia ɖe eye wògblɔ na eƒe agbonudzɔla be wòanɔ ŋudzɔ na yeƒe tɔtrɔgbɔ
eya ta minɔ ŋɔdzɔ elabena mienya ɣeyiɣi si aƒea tɔ atrɔ agbɔ o, eɖanye fiẽ alo zãtitina alo koklo ƒe atɔkuɣi alo ŋdi kanyaa o
ale be ne eva kpata la makpɔ mi mianɔ alɔ̃ dɔm o
nu si megblɔ na mi la, eya ke mele gbɔgblɔm na ame sia me be, ‘minɔ ŋudzɔ!’”
azɔ esusɔ ŋkeke eve pɛ ko ne ŋutitoto kple abolo maʋamaʋã ƒe ŋkekenyui la naɖo, eye osɔfogãwo kple agbalẽfialawo ganɔ ayemɔ si dzi woato alé yesu eye woawui le bebeme la dim
ke wogblɔ be, “míate ŋu awui le ŋkeke nyuia dzi o, ne míewɔe la, ʋunyaʋunya adzɔ
”
le ɣeyiɣi sia me la, yesu ya le betania, le simɔn kpodɔléla la ƒeme
esi wonɔ fiẽnu ɖum la, nyɔnu aɖe tsɔ ami ʋeʋĩ xɔasi aɖe si le goe nyui aɖe me la vɛ
eʋu nu le ami ʋeʋĩ la nu eye nukutɔe la, etrɔ wo katã kɔ ɖe yesu ƒe tame
ame siwo nɔ kplɔa ŋu la dometɔ aɖewo bia wo nɔewo kple dziku be, “nu ka ŋutie wògblẽ ami xɔasi sia ɖo?
woate ŋu adzrae wòaxɔ asi wu agbatedɔwɔla ƒe ƒe ɖeka ƒe fetu eye woatsɔ ga la ama na ame dahewo
” ale woka mo na nyɔnua vevie
yesu gblɔ na wo be, “miɖe asi le eŋu
nu ka ŋutie miele fu ɖem nɛ? nu nyui aɖee wònye wòwɔ nam
ame dahewo le mia dome gbeawotsyogbe, eye miate ŋu ana kpekpeɖeŋu wo ɣesiaɣi si mielɔ̃
ke nye la, nyemanɔ mia dome ɖaa o
”
”nyɔnu sia wɔ nu si wòate ŋui la nam
esi ami na nye ŋutilã si ɖi ge wole le ŋkeke kpui aɖewo megbe la do ŋgɔ
mele egblɔm na mi kple kakaɖedzi be dɔ nyui si nyɔnu sia wɔ la mabu akpɔ o, afi sia afi si woagblɔ mawunya le, le xexe sia me godoo la, woagblɔ nu nyui si wòwɔ afia eye woakafui
”
le ɣeyiɣi sia me la, yuda iskariɔt ame si nye eƒe nusrɔ̃lawo dometɔ ɖeka la do go dzaa yi osɔfogãwo gbɔ be yeawɔ babla kpli wo le ale si wòade yesu asi na wo be woawu la ŋu
esi osɔfogãwo se nu si ta wòva wo gbɔ ɖo la, dzi dzɔ wo menye fefe o, ale wodo ga home aɖe ŋugbe nɛ
le esia ta yuda iskariɔt de asi teƒe kple gaƒoƒo nyuitɔ si me wòade yesu asi la didi me
le ŋutitotoŋkekenyui ƒe ŋkeke gbãtɔ si dzi woawu alẽviwo le la, yesu ƒe nusrɔ̃lawo va egbɔ eye wobia afi si wòdi be yewoaɖu ŋutitotolẽvi la le
edɔ nusrɔ̃la eve ɖo ɖe yerusalem be woawɔ dzadzraɖo ɖe ŋkekea ɖuɖu ŋu
egblɔ na wo be, “ne miege ɖe dua me le yiyim la, miado go ŋutsu aɖe wòlé tsize ɖe ta
mikplɔ ame sia ɖo eye miage ɖe aƒe si me wòge ɖo la me
migblɔ na aƒea tɔ be, ‘míaƒe aƒetɔe dɔ mí ɖa be míava kpɔ xɔ si me nèdzra ɖo ɖi na mí be míaɖu ŋutitotoŋkekenyuia le fiẽ sia!’
aƒetɔ la akplɔ mi ayi dziƒoxɔa dzii eye wòafia xɔ gã aɖe si me wodzra ɖo la mi
miɖo kplɔ̃ ɖe afi ma hena míaƒe ŋutitotoŋkekea ɖuɖu fiẽ sia
”
nusrɔ̃la eveawo yi yerusalem dua me eye wokpɔ be nu sia nu si yesu gblɔ na wo la va eme tututu ale wowɔ ŋkekea ƒe nuɖuɖu ɖoɖo da ɖi
le fiẽ me la, yesu va ɖo kple nusrɔ̃la wuieveawo
le esime wonɔ anyi ɖe klpɔ̃a ŋu nɔ nua ɖum la, yesu gblɔ na nusrɔ̃lawo be, “mele egblɔm na mi kple kakaɖedzi be, mia dometɔ ɖeka si le nu ɖum kplim fifia la adem asi
”
nya sia wɔ nublanui na wo katã eye wo dometɔ ɖe sia ɖe bia yesu ɖeka, ɖekae be, “nyee nye ame si le de wò ge asia?”
yesu ɖo eŋu na wo bena, “mi ame wuieve siwo le nu ɖum kplim fifia la dometɔ ɖekae le nu sia wɔ ge
ele be maku abe ale si nyagblɔɖilawo ɖe gbeƒãe xoxo va yi ene
gake baba na ame si adem asi la
le nyateƒe me nenye be womegaxa dzii o la anyo nɛ wu
”
esi wonɔ nua ɖum la, yesu tsɔ abolo ɖe asi, da akpe ɖe eta eye wòŋe eme hetsɔe na nusrɔ̃lawo gblɔ bena, “mixɔe ɖu, esiae nye nye ŋutilã
”
tete wòtsɔ kplu la heda akpe ɖe eta eye wòtsɔe na wo eye wo katã no le enu
yesu gblɔ kpe ɖe eŋuti be, “esiae nye nye ʋu, nubabla la ƒe ʋu, esi wokɔ ɖe anyi ɖe ame geɖewo ta
mele egblɔm na mi le nyateƒe me be, nyemagano naneke tso wain ƒe kutsetse me o va se ɖe gbe ma gbe esime manoe yeyee le mawufiaɖuƒe la me
”
le esia megbe la wodzi ha da akpe na mawu eye wodo go yi amito la dzi
yesu gblɔ na wo le afi sia be, “mi katã, miele nu gbe ge le gbɔnye, elabena mawu gblɔ to nyagblɔɖilawo dzi be, ‘mele alẽkplɔla la ƒo ge, eye alẽviawo aka gbẽ
’
gake ne wofɔm ɖe tsitre tso ame kukuwo dome la, madze mia ŋgɔ ayi galilea afi si mado go mi le
”
petro gblɔ nɛ be, “ne ame sia ame gblẽ wò ɖi hã la, nye ya nyemagblẽ wò ɖi gbeɖe o!”
yesu gblɔ nɛ be, “petro, mele egblɔm na wò be, hafi koklo naku atɔ zi eve etsɔ fɔŋli la, ãgbe nu le gbɔnye zi etɔ̃
”
petro gblɔ kple ɣli be, “gbeɖe, nyemagblẽ wò ɖi akpɔ o
ne ehiã be maku kpli wò kura gɔ̃ hã la, malɔ̃ aku faa
” nusrɔ̃la mamlɛawo hã ɖe adzɔgbe nenema ke
azɔ wova ɖo teƒe si woyɔna be getsemane bɔ la me
egblɔ na eƒe nusrɔ̃lawo be, “minɔ afi sia ne mayi aɖado gbe ɖa
”
ekplɔ petro, yakobo kple yohanes ya ɖe asi
le gaƒoƒo sia me la, vevesese helihelĩ kple xaxa yɔ eme
egblɔ na nusrɔ̃la etɔ̃awo be, “nuxaxa te ɖe nye luʋɔ dzi ale gbegbe be ɖe ko wòwɔ abe ɖe mele kukum ene
minɔ afii mianɔ ŋudzɔ kplim
”
azɔ la, ezɔ yi ŋgɔ vie ɖatsyɔ mo anyi eye wòdo gbe ɖa bia be, ne ele bɔbɔe la, gaƒoƒo la nato ye ŋu ayi
egblɔ be, “aba, fofo, nu sia nu wɔwɔ le bɔbɔe na wò eya ta na kplu sia nato nunye ayi
ke menye nu si nye la, medi o, ke boŋ wò lɔlɔ̃nu nava eme
”
le esia megbe la, etrɔ yi nusrɔ̃la etɔ̃awo gbɔ eye wòva ke ɖe wo ŋu wonɔ alɔ̃ dɔm
yesu yɔ petro gblɔ be, “alɔ̃ dɔm mielea? ekema miate ŋu anɔ ŋudzɔ kplim gaƒoƒo ɖeka pɛ teti hã oa?
minɔ ŋudzɔ eye miado gbe ɖa be miagage ɖe tetekpɔ me o
gbɔgbɔ la le lɔlɔ̃m gake ŋutilã ya gbɔdzɔ
”
yesu gatrɔ yi teƒea eye wògado gbe ɖa vevie, hegagbugbɔ nu siwo wòbia tsã la bia
emegbe egatrɔ yi nusrɔ̃lawo gbɔ ake gake woganɔ alɔ̃ dɔm elabena ɖeɖi te wo ŋu ŋutɔ
womenya nya si woagblɔ nɛ esi wòva kpɔ wo hã o
etrɔ gbɔ va wo gbɔ zi etɔ̃lia eye wògblɔ na wo be, “miegale alɔ̃dɔdɔ dzi le ɖiɖim ɖe emea? esɔ gbɔ azɔ! gaƒoƒo la de
kpɔ ɖa, wode amegbetɔvi la asi na nu vɔ̃ wɔlawo
mitsi tre! mina mídzo! ahã, ame si dem asi la, eyae nye esi!”
esi yesu ganɔ nu ƒom la, eƒe nusrɔ̃la wuieveawo dometɔ ɖeka si woyɔna be yuda iskariɔt kple ameha gã aɖe siwo lé yiwo kple kpowo ɖe asi henɔ nyanyram ŋutɔ la va do
ame siawoe osɔfogãwo kple agbalẽfialawo kple yudatɔwo ƒe amegã bubuwo dɔ be woayi aɖalé yesu vɛ
hafi woava ɖo teƒea la, yuda iskariɔt gblɔ na wo do ŋgɔ be, “ame si ŋu mate ɖe agbugbɔ nu na la, eyae, milée ne miakplɔe ayii
”
esi ameha la va ɖo teƒea teti ko la, yuda iskariɔt zɔ ɖe yesu dzi hedo ɣli yɔe be, “nufiala,” eye wògbugbɔ nu nɛ
ameha la dze yesu dzi helée sesĩe
gake ame aɖe he eƒe yi ɖe go eye wòkpa osɔfogã la ƒe dɔla ƒe to ɖeka wòge va dze anyigba
yesu bia elélawo be “adzodala vɔ̃ɖi aɖee menye hafi mietsɔ yiwo kple kpowo ɖe asi va be yewoaléma?
menɔ gbedoxɔ la ƒe xɔxɔnu gbe sia gbe nɔ nu fiam
ke esia va, eme be woawu ŋɔŋlɔ kɔkɔe la nu
”
le esime nya siawo katã nɔ dzɔdzɔm la, eƒe nusrɔ̃lawo katã si dzo
đekakpui aɖe si ta aklala biɖibiɖi ko la nɔ yesu yome
esi amelélawo te kpɔ be yewoalée la,
esi amama hegblẽ eƒe avɔ la ɖi
wokplɔ yesu yi osɔfogã ƒeme afi si osɔfogãwo kple yudatɔwo ƒe amegã bubuwo kple agbalẽfialawo va ɖi anyi ɖi le ɣeyiɣi kpui aɖe ko me
petro nɔ adzɔge ʋĩi le yesu yome
esi wòva ɖo osɔfogã la ƒeme la, eto nuxa dzaa ge ɖe aƒea me eye wòyi ɖanɔ anyi ɖe subɔvi siwo do dzo nɔ ƒuƒum la dome kpoo
osɔfogãwo kple yudatɔwo ƒe ʋɔnudrɔ̃la gãwo nɔ nutsotso aɖewo dim le yesu ŋu be yewoatsɔ abu fɔe eye yewoatso kufia nɛ
gake womete ŋu kpɔ nutsotso aɖeke o
ame geɖewo va ɖi alakpaɖasewo gake nya siwo katã wogblɔ la mesɔ o
ame sia ame ƒe ɖaseɖiɖi to vovo tso nɔvia tɔ gbɔ
mlɔeba la, ame aɖewo da alakpa ɖe esi be,
“míese wògblɔ be; ‘magbã gbedoxɔ sia si amegbetɔwo tu la eye matu bubu si manye amegbetɔwo ƒe asinudɔwɔwɔ o la le ŋkeke etɔ̃ megbe
’”
togbɔ be wogblɔ alea hã amewo ƒe nutsotsowo to vovo ake
mlɔeba la, osɔfogã tsi tre bia yesu le ʋɔnua ŋkume be, “ đe nèle gbegbem be yemaɖo nutsotso gbogbo siwo wotsɔ ɖe ŋuwò la ƒe ɖeke ŋu oa? nya aɖeke mele asiwò nãtsɔ aʋli ɖokuiwò tae oa?”
yesu meke nu o, ke boŋ ezi kpi kpoo
osɔfogã la gabiae be, “wòe nye mesia, si nye yayratɔ la via?”
yesu ɖo eŋu nɛ be, “nyee, tso azɔ dzi miakpɔ amegbetɔvi la, wòanɔ anyi ɖe ŋusẽkatãtɔ la ƒe nuɖusime eye wòanɔ alilĩkpowo dzi atso dziƒo ava
”
ŋuɖoɖo sia do dziku na osɔfogã la ale gbegbe be wòdze eƒe awu si wòdo la hegblɔ be; “đe wòhia be míagadi ɖasefowo ɖe eŋua?
gbeɖe, miekpɔ afiatsotso xoxo elabena miawo ŋutɔ miese busunya si wògblɔ
azɔ nu kae nye miaƒe afiatsotso?” wo katã wodo ɣli gblɔ be “edze na ku
”
azɔ ame aɖewo tu ta ɖe mo nɛ ƒia, ɖewo tsɔ nu bla mo nɛ eye ɖewo hã tu kɔe sesĩe hegblɔ be, “gblɔ nya ɖi
ame kae ƒo wò?” eŋudzɔlawo hã ƒoe
le ɣeyiɣi sia me la, petro nɔ aƒea ƒe gbadzaƒe
đetugbivi aɖe si nye osɔfogã la ƒe subɔvi ɖeka la kpɔ petro dze sii le esime wònɔ dzo ƒum
đetugbivia te ɖe petro ŋu lé ŋku ɖe eŋu nyuie eye wòdo ɣli be, “wò hã yesu si tso nazaret la ƒe yomedzelawo dometɔ ɖeka nènye
”
ke petro sẽ nu gblɔ bena, “nyemenya alo se nu si gblɔm nèle la gɔme o
” ale wòtso heyi ɖanɔ agbo la ƒe mɔnu
tete koklo ku atɔ
subɔvi la ƒe ŋku ganɔ petro ŋu kokoko
ekpɔ afi si wòyi ɖanɔ la eye wòyɔ ame bubuwo hegblɔ na wo be, “mebe ame sia la yesu yomenɔlawo dometɔ ɖeka wònye
”
petro ɖe ko wògasẽ nu ake be yemenya yesu o! ke ame siwo tsi tre ɖe dzoa gbɔ la hã de asi gbɔgblɔ me na petro be, “vavã, wò hã wo dometɔ ɖekae nènye elabena galileae nètso!”
petro ta nu gblɔ be, “le nyateƒe me la, nyemenya ame si ŋuti miele nu ƒom le gɔ̃ hã o
”
kasia koklo ku atɔ zi evelia
enumake petro ɖo ŋku yesu ƒe nya siawo dzi bena, “hafi koklo naku atɔ zi eve la ãgbe nu le gbɔnye zi etɔ̃
” esia na be eƒe dzi gbã eye wòfa avi hehehe
le ŋufɔke ŋdi kanya la, osɔfogãwo, dumegãwo, agbalẽfialawo kple ʋɔnudrɔ̃lawo kpe ta be yewoade ŋugble le nu si yewoawɔ la ŋu
woɖoe be yewoabla yesu aɖoe ɖe pilato, ame si nye romatɔwo ƒe gɔvina si nɔ yudea dzi ɖum le ɣemaɣi me la gbɔ
esi yesu va ɖo pilato gbɔ la, pilato biae be, “wòe nye yudatɔwo ƒe fia ?” yesu ɖo eŋu nɛ be, “nyee nye fia la tututu abe ale si nègblɔ ene
”
le afi sia la osɔfogãwo tso enu be ewɔ nu vɔ̃ geɖewo
pilato gabiae be, “nu ka ta mèdi be yeaɖo nya aɖeke ŋu o? nya gbogbo siwo katã wotsɔ ɖe ŋuwò la, nye nyateƒea?”
gake yesu meke nu eve hã o
esia wɔ nuku na pilato ŋutɔ
azɔ nu ɖeka aɖe si pilato wɔna ɖaa le ŋutitotoŋkekea dzi lae nye be, eɖea asi le yudatɔ gamenɔla ɖeka si amewo lɔ̃ be wòaɖe asi le la ŋuti
le ŋkeke mawo me la, gamenɔla siawo dometɔ ɖeka enye baraba ame si kple ame bubuwo wu amewo le howɔwɔ gã aɖe si wowɔ va yi la me
azɔ amewo ƒo ƒu eye wobia tso pilato si be wòaɖe asi le gamenɔlawo ɖeka ŋu na yewo abe ale si wòwɔnɛ ɖaa ene
pilato bia wo be, “miedi be maɖe asi le yudatɔwo ƒe fia la ŋu na mia?”
le esime wònya nyuie be ŋuʋaʋã ta koe osɔfogãwo tsɔ yesu de asi nɛ ɖo
ke osɔfogãwo ƒoe ɖe ameawo nu be woabia be woaɖe asi le baraba boŋ ŋu ke menye yesu o
pilato bia wo be, “esi miebe maɖe asi le baraba ŋu ɖe, nu kae miebe mawɔ kple ame si mieyɔna be miaƒe fia?”
ameawo katã do ɣli be, “klãe ɖe ati ŋu!”
pilato gabia wo be, “maklãe ɖe ati ŋu be ale ke? nu vɔ̃ kae wòwɔ si dze na ku?” ke ameawo gado ɣli sesĩe wu tsã be, “klãe ɖe ati ŋu!”
azɔ pilato vɔ̃ be ameha la ava wɔ ʋunyaʋunya eye be wòadze wo ŋu ta la, eɖe asi le baraba ŋu na wo
ke eɖe gbe be woaƒo yesu kple atam
le esia megbe la, ekplɔe de asi na ameawo be woayi aɖaklãe ɖe ati ŋu le woƒe didi nu
romasrafowo kplɔe yi asrafowo nɔƒee le fiasã la me eye woyɔ asrafo siwo katã dzɔa fiasã la ŋu la ƒo ƒui
wodo awu dzĩ nɛ eye wotsɔ ŋu wɔ kuku heɖɔ nɛ
azɔ wode asi fewuɖuɖu le eŋu me
wovana egbɔ doa gbe nɛ hegblɔna be, “yudatɔwo ƒe fia nenɔ anyi tegbee!”
amewo tsɔ ameƒoti ƒo tame nɛ
đewo ɖe ta ɖe mo nɛ eye ɖewo bua dze klo be yewo le esubɔm
esi wowɔ funyafunyae ʋuu wòti wo la, woɖe awu dzĩ la le eŋu hetsɔ eya ŋutɔ ƒe awuwo do nɛ eye wokplɔe dzoe be yewoaklãe ɖe ati ŋu
le mɔa dzi la, wodo go simɔn kirenetɔ wògbɔna dua me, eye wozi edzi be wòakpe ɖe yesu ŋu atsɔ eƒe atitsoga la
simɔn siae nye aleksandro kple rufo fofo
ale wokplɔ yesu va teƒe aɖe si woyɔna be golgata, si gɔmee nye ametakoliƒe
le afi sia wotsɔ gbe siwo vena la tsaka wain tsitsi hekpe nɛ, gake menoe o
eye woklãe ɖe atitsoga ŋu
ame siwo klãe la da akɔ ɖe eƒe awuwo dzi be woakpɔ esi ame sia ame naxɔ
anɔ abe ŋdi ga asieke me ene esi woklãe ɖe atitsoga ŋu
woŋlɔ vɔ̃ si wòwɔ ta woklãe ɖe atia ŋu la ɖe ʋuƒo kakɛ aɖe dzi klã ɖe atitsoga la tame
nu si woŋlɔ̃ ɖe ʋuƒoa dzi enye “yudatɔwo ƒe fia
”
le ŋdi ma ke la woklã adzodala vɔ̃ɖi eve aɖewo hã ɖe eƒe axa eveawo dzi
ale wowu ale si mawunya gblɔ da ɖi la nu be
“wobui ɖe ame vɔ̃ɖiwo dome
”
ame siwo va nɔ eŋu tom la ɖea alɔme le eŋu eye woʋuʋua ta hekonɛ
đewo hã doa ɣli gblɔna nɛ fewuɖutɔe be, “ehẽ! kpɔ ale si wòva zu na wòe ɖa! wòe be yeate ŋu agbã gbedoxɔ la, agagbugbɔ atui le ŋkeke etɔ̃ megbe
nenye be ŋusẽ le asiwò nãte ŋu awɔ nukunu gã siawo la,
ɖe ɖokuiwo hã le atitsoga la ŋue!”
osɔfogãwo kple agbalẽfiala siwo nɔ tsitre ɖe teƒea hã nɔ alɔme ɖem le yesu ŋu
wogblɔ be, “ame sia te ŋu ɖe ame bubuwo tso tetekpɔwo kple fuwo me, gake mate ŋu aɖe ye ŋutɔ ɖokui o!”
wodo ɣli yɔe le atitisoga la ŋu be, “hei, kpɔ ɖa, wò mesia! wò israel ƒe fia! đi le atitsoga la ŋu ekema mí katã míaxɔ dziwò ase!” adzodala eve siwo woklã ɖe atitsogawo ŋu kplii gɔ̃ hã dzui
le ŋdɔ ga wuieve me lɔƒo la, zã do keli do ɖe anyigba blibo la dzi va se ɖe keke ɣetrɔ ga etɔ̃ me
le ɣeyiɣi sia me la, yesu do ɣli sesĩe be, “eloi, eloi, lama sabaktani?” si gɔmee nye, “nye mawu, nye mawu, nu ka tae nègblẽm ɖi?”
esi ame siwo nɔ tsitre ɖe afi ma se esia la, wogblɔ be, “kpɔ ɖa, ele eliya yɔm
”
le esia ta wo dometɔ ɖeka ƒu du yi ɖaku wain tsitsi eye wòkɔe ɖe ƒumekutsa me, tɔe ɖe ati nu hetsɔ ɖo nu na yesu be wòano hegblɔ kpe ɖe eŋu be, “miɖe asi le eŋu azɔ ne míakpɔe ɖa be eliya ava ɖee le atia ŋuti hã
”
sẽ la, yesu gado ɣli sesĩe ake eye wòku
le gaƒoƒo sia me tututu la, xɔmetsovɔ si wotsɔ xe kɔkɔeƒewo ƒe kɔkɔeƒea ŋkume le gbedoxɔ la me la, mã eme ɖe eve tso dzi va se ɖe anyime ke
esi romasrafo si nɔ yesu ŋu dzɔm kpɔ ale si yesu kui la, egblɔ kple seselelãme geɖe be, “ame sia la mawu vi wònye vavã!”
nyɔnu aɖewo hã va teƒea eye wonɔ adzɔge nɔ nu siwo nɔ dzɔdzɔm la kpɔm
ame siawo nye maria magdalatɔ, maria si nye yakobo suetɔ kple yose dada kpakple salome
ame siawo kple galilea nyɔnu bubu siwo nye eyomenɔla siwo subɔnɛ ne eva galilea la, hã dze eyome va yerusalem
nu siawo katã dzɔ ŋkeke ɖeka do ŋgɔ na sabat ŋkekea
le ɣetrɔ me lɔƒo la,
yosef tso arimatia ame si nye yudatɔwo ƒe ʋɔnudrɔ̃la gãwo dometɔ ɖeka si ŋu bubu le la, va yerusalem
ame sia hã nɔ mɔ kpɔm na mawufiaɖuƒea ƒe vava kple dzimaɖeɖi geɖe
eyi pilato gbɔ kple dzideƒo hebia be wòaɖe asi le yesu ƒe kukua ŋu na ye
pilato mexɔe se be yesu ku le ɣeyiɣi kpui aɖe ko megbe o
eya ta eyɔ roma srafowo ƒe amegã si ƒe dzikpɔkpɔ te nyawo nɔ la eye wòbiae be yesu ku vavã hã?
asrafomegã la ɖo kpe edzi na pilato be eku
ale pilato ɖe mɔ na yosef be wòaxɔ ame kukua aɖaɖi
yosef ƒle aklala biɖibiɖi gã aɖe eye woɖe yesu kukua le atitsoga la ŋu
exatsa aklala la ɖe eŋuti eye wòtsɔe ɖamlɔ yɔdo, si woɖe ɖe agakpe me la me, hemli kpe gã aɖe ɖo yɔdoa nu
maria magdalatɔ kple maria yesu dada hã nɔ afi ma kpɔ afi si wòɖi yesu ɖo
le fiẽ, esi sabat ŋkekea wu enu la, maria magdalatɔ, salome kple maria yakobo dada woyi ɖaƒle amiʋeʋĩ si wosina na ame kuku be wòagavo kaba o la da ɖi
le ŋufɔke ŋdi kanyaa la, ame siawo fɔ tsɔ amiawo ɖe asi dze mɔ ɖo ta yesu ƒe yɔdo to
esi wole mɔa dzi yina la, wobia wo nɔewo be, “ame kae amli kpe gã si le yɔdo la nu la ɖa?”
gake nukutɔe esi wova ɖo teƒea la, wokpɔ be womli kpe si wotsɔ tu yɔdoa nu la da ɖe adzɔge eye yɔdoa le ʋuʋu
woge ɖe yɔdoa me eye wokpɔ ɖekapkui aɖe wònɔ awu ɣi tititi me nɔ anyi ɖe yɔdoa ƒe ɖusime
le nyateƒe me la, vɔvɔ̃ ɖo nyɔnuawo ale gbegbe be woku ɖe tsitre nu
gake mawudɔla la gblɔ na wo be, “migavɔ̃ o
menye yesu nazaretitɔ si woklã ɖe ati ŋu la dim miele oa? mele afi sia o, egbɔ agbe eye wòtsi tre
mikpɔ afi si wotsɔ eƒe ŋutilã mlɔe ɖa
azɔ miyi miagblɔ nya sia na petro kple nusrɔ̃la bubuawo be, ‘yesu dze mia ŋgɔ yina ɖe galilea
miakpɔe le afi ma abe ale si wògblɔe na mi hafi ku ene
’”
nyɔnuawo si do go le yɔdoa me kple vɔvɔ̃ gã aɖe
wovɔ̃ ale gbegbe be womagate ŋu aƒo nu gɔ̃ hã o
kwasiɖa ƒe ŋdi kanyae yesu gbɔ agbe eye ame gbãtɔ si kpɔe lae nye maria magdalatɔ, ame si me wònya gbɔgbɔ vɔ̃ adre do goe le
eyi ɖake ɖe nusrɔ̃lawo ŋu woƒo ƒu ɖe teƒe ɖeka henɔ konyi fam
woƒe ŋkuwo katã yɔ kple aɖatsi
egblɔ na wo kple ɣli be, yekpɔ yesu wògbɔ agbe tso ku me! gake nusrɔ̃lawo mexɔ nya sia dzi se o
le gbe ma gbe ke ƒe ɣeyiɣi bubu me la, yesu ɖe eɖokui fia ŋutsu eve siwo nɔ mɔ zɔm tso yerusalem yina teƒe aɖe
esi wova kpɔe dze sii mlɔeba be yesue la, woɖe abla trɔ yi yerusalem ɖagblɔe na ame bubuwo, gake ame aɖeke mexɔ woƒe nya dzi se o
azɔ le ɣe bubu ɣi la, yesu ɖe eɖokui fia nusrɔ̃la wuiɖekɛawo le esime wonɔ teƒe ɖeka nɔ nu ɖum
ehe nya ɖe wo ŋu vevie le woƒe dzimaxɔse ta
evee ŋutɔ be togbɔ be amewo kpɔe agbagbe va gblɔ na wo hã la, wogbe be yewomaxɔe ase o
azɔ egblɔ na wo be, “fifia la, miyi ɖe xexe bliboa me eye miagblɔ nyanyui la na ame sia ame le afi sia afi
ame siwo axɔ nyanyui la eye woade mawutsi ta na wo la, woakpɔ ɖeɖe
ke ame siwo anye kɔlialiatɔ siwo asẽ to, agbe nyanyui la xɔxɔ la woabu fɔ wo
”dzesi siawo akplɔ ame siwo axɔe se la ɖo
le nye ŋkɔ me woanya gbɔgbɔ vɔ̃wo ado goe
woaƒo nu kple aɖe yeyewo
woalé dawo kple woƒe asiwo eye ne wono aɖi vɔ̃ɖi hã la, masi wo o
woada woƒe asiwo ɖe dɔnɔwo dzi eye woƒe lãme lasẽ
esi yesu wu nya siawo nu la, gbɔgbɔ la tsɔe dzoe yi dziƒoe eye wòyi ɖanɔ anyi ɖe mawu ƒe nuɖusime
nusrɔ̃lawo ɖo gbe henɔ mawunya gblɔm na amewo tso teƒe yi teƒe, aƒetɔ la nɔ kpli wo eye wòɖo kpe eƒe nya la dzi to dzesi siwo kplɔ eƒe nyawo ɖo la me
ame geɖewo ŋlɔ nu tso nu siwo va eme le mía dome, la ŋu,
ame siwo tu woƒe ŋutinyawo ɖe nyadzɔdzɔ siwo woxɔ tso ame siwo nye nuteƒekpɔlawo le gɔmedzedzea me la gbɔ eye wonye dɔlawo na nya la
eya ta enyo nye hã ŋu, le esi medzro nuwo me tsitotsito tso gɔmedzedzea me ke, be magbugbɔ aŋlɔe ɖe ɖoɖo nu na wò, nye bubutɔ teofil
bena wòagbugbɔ aɖo kpe edzi na wò be nu siwo katã wofia wò lae nye nyateƒea
nye ŋutinya la ƒe gɔmedzedze ku ɖe yudatɔwo ƒe osɔfo aɖe si woyɔna be zakaria, ame si nɔ agbe le ɣeyiɣi si me herodes nye fia le yudea la ŋu
woma osɔfo siwo wɔa dɔ le gbedoxɔa me la ɖe ha vovovowo me eye zakaria nye ha si woyɔna be ‘abiya’ la me tɔwo dometɔ ɖeka
zakaria srɔ̃ elizabet hã tso osɔfowo ƒe ƒome me eye wònye arɔn ƒe dzidzimevi
wo kple evea nye dzɔdzɔetɔwo le mawu ŋkume eye wolé aƒetɔ la ƒe sededewo kple ɖoɖowo me ɖe asi kpɔtsɔtsɔ manɔŋutɔe
gake vi ɖeka teti hã menɔ wo si o, elabena elizabet nye konɔ eye wo ame evea katã hã tsi ŋutɔ
eva eme be zakaria ƒe hatsotso le nunɔdɔ wɔm le kɔnua nu le mawu ƒe ŋkume,
eye le nunɔdɔ ƒe kɔnua nu la, wodzidze nu eye wotia zakaria be wòawɔ subɔsubɔdɔ le aƒetɔ la ƒe gbedoxɔa me eye wòado dzudzɔ
esi dzudzɔdoɣi ɖo la, ameha si va be woasubɔ la nɔ xexe nɔ gbe dom ɖa
zakaria nɔ kɔkɔeƒea, kasia mawudɔla aɖe va do ɖe edzi zi ɖeka; eye wònɔ tsi tre ɖe vɔsamlekpuia ƒe nuɖusime
zakaria vɔ̃ ŋutɔ ale wòde asi dzodzo me nyanyanya
gake mawudɔla la gblɔ nɛ be, “mègavɔ̃ o, zakaria! elabena meva be magblɔ na wò be mawu se wò gbedodoɖa
srɔ̃wo elizabet le viŋutsuvi dzi ge na wò, eye nãna ŋkɔe be yohanes
mi ame evea miakpɔ dzidzɔ manyagblɔ aɖe le eƒe dzidzi ta eye ame geɖewo hã atso aseye kpli mi
elabena ɖevi la anye gã le woƒe ŋkume
mano wain alo aha sesẽ aɖeke o
gbɔgbɔ kɔkɔe la ayɔ eme taŋtaŋtaŋ hafi woadzii gɔ̃ hã,
eye akplɔ israelvi geɖewo va mawu si nye woƒe aƒetɔ la gbɔe
eya adze ŋgɔ na aƒetɔ la, anɔ eliya ƒe gbɔgbɔ kple ŋusẽ me be wòatrɔ fofowo ƒe dziwo ɖe wo viwo ŋu eye tomaɖolawo ɖe ame dzɔdzɔewo ƒe nunya ŋu, be wòadzra ame siwo wodzra ɖo ɖi na aƒetɔ la ɖo
”
zakaria gblɔ na mawudɔla la be, “aleke mawɔ anya be esia ate ŋu ava eme, elabena metsi ŋutɔ eye srɔ̃nye hã ku nyagã
”
mawudɔla la gblɔ nɛ kple kakaɖedzi be, “nyee nye gabriel, si nɔa mawu ŋkume ɣesiaɣi
eyae dɔm ɖa be magblɔ dzidzɔnya sia na wò
gake esi mèxɔ dzinye se o ta la, wò aɖe atu eye magate ŋu aƒo nu o, va se ɖe esime woadzi ɖevi sia
elabena woŋlɔ ɖi be nye nyawo ava me pɛpɛpɛ nenye be ɣeyiɣi la ɖo
”
le ɣeyiɣi siawo katã me la, ameha si nɔ xexe la nɔ zakaria lalam be wòado go eye wòwɔ nuku na wo ŋutɔ be etsi xɔa me fũu nenema
esi wòdo go mlɔeba la, mete ŋu ƒo nu na ame aɖeke o, ke ewɔ dzesi na wo esi fia be ekpɔ ŋutega alo ɖeɖefia aɖe le gbedoxɔ la me
zakaria tsi gbedoxɔ la me va se ɖe esime eƒe dɔwɔŋkeke mamlɛawo wu enu eye wòtrɔ yi aƒe me
le ɣeyiɣi kpui aɖe megbe la srɔ̃a elizabet fɔ fu, eye wòyi ɖaɣla eɖokui ɣleti atɔ̃ sɔŋ
elizabet gblɔ kple dzidzɔ be, “aƒetɔ la ƒe dɔme nyo ŋutɔ bena, wòɖe kotsitsi ƒe ŋukpe gã sia ɖa le dzinye
”
le elizabet ƒe fufɔfɔ ƒe ɣleti adelia me la, mawu dɔ mawudɔla gabriel ɖo ɖe kɔƒe aɖe si woyɔna be nazaret si le galilea la me
ame si gbɔ wòdɔe ɖo la enye ɖetugbi dzadzɛ aɖe si woyɔna be maria
wodo maria ŋugbe na david ƒe dzidzimevi aɖe si woyɔna be yosef la be wòaɖe
gabriel va do ɖe maria gbɔ le vo me eye wògblɔ nɛ be, “ŋutifafa na wò! wò ɖetugbi si kpɔ amenuveve! aƒetɔ la li kpli wò
”
maria ɖi vo eye eƒe susu ɖe fu nɛ ŋutɔ; edze agbagba bu tame le nu si tututu mawudɔla la wɔnɛ la ŋu
mawudɔla la yi edzi gblɔ nɛ be, “maria mègavɔ̃ kura o, elabena mawu ɖoe be yeayra wò nukutɔe!
èle fu fɔ ge adzi ŋutsuvi, eye nãna ŋkɔe be ‘yesu
’
anye ame xɔŋkɔ aɖe eye woayɔe be mawu dziƒoʋĩtɔ la ƒe vi
aƒetɔ mawu la atsɔ tɔgbuia david ƒe fiazikpui la nɛ
ale wòaɖu fia ɖe israel dzi eye eƒe fiaɖuƒe mawu nu akpɔo
”
maria bia mawudɔla la be, “aleke mawɔ adzi vi esi nyemenya ŋutsu kpɔ o
”
mawudɔla la ɖo eŋu be, “gbɔgbɔ kɔkɔe la ava dziwò, eye mawu ƒe ŋusẽ ayɔ mewò; eya ta ɖevi si nãdzi la, anɔ kɔkɔe eye wòanye mawu vi
gawu la anɔ abe ɣleti adee nye si va yi ene la, wò ƒometɔ elizabet ame si woyɔna be ‘konɔ’ la fɔ fu le eƒe nyagãkuku me
elabena ŋugbe ɖe sia ɖe si mawu do la, ava me pɛpɛpɛ
”
maria gblɔ be, “aƒetɔ la ƒe dɔlae menye eye nu sia nu si wòdi tso asinye lae mawɔ
nu sia nu si nègblɔ la neva eme
” le esia megbe la, mawudɔla la gabu le eŋkume
le ŋkeke siawo me la, maria tsi tre eye wòɖe abla yi yudea du aɖe me
afi si wòge ɖe zakaria ƒeme eye wòdo gbe na elizabet le
esi elizabet se maria wòdo gbe nɛ ko la, vidzĩ si le dɔme nɛ la ʋã kple dzidzɔ eye gbɔgbɔ kɔkɔe la yɔ elizabet me fũu
elizabet do dzidzɔɣli eye wògblɔ na maria be, “mawu ve nuwò le nyɔnuwo katã dome, eye wòɖoe be viwò la naxɔ eƒe yayra gãtɔ kekeake
bubu kae nye gã si nède ŋunye, be wò si nye aƒetɔ la dada nãva kpɔm ɖa!
esi nèva do gbe nam teti ko la, vinye la ʋã le dɔme nam le dzidzɔ ta
èxɔe se be mawu awɔ ɖe ale si wògblɔ la dzi, esia tae wòyra wò alea gbegbe ɖo
”
maria ɖo eŋu na elizabet be, “o, nye luʋɔ le aƒetɔ la kafum ale gbegbe
eye mele dzidzɔ kpɔm le mawu, nye xɔla la, ŋuti
elabena ekpɔ nye, eƒe subɔvi sia ƒe ame gblɔe nyenye, eye tso azɔ dzi yina la woayɔm be mawu ƒe ame yayra tso dzidzime yi dzidzime
”
elabena ŋusẽtɔ la wɔ nu gãwo nam
kɔkɔe nye eƒe ŋkɔ
eƒe nublanuikpɔkpɔ li na ame siwo vɔ̃nɛ tso dzidzime yi dzidzime
” ewɔ nu dzɔatsuwo kple eƒe alɔ eye wòkaka ame siwo dana le woƒe tamesusuwo me
eɖe fiawo ɖa le woƒe zi dzi ke edo ame siwo bɔbɔ wo ɖokuiwo ɖe anyi la ɖe dzi
etsɔ nu nyuiwo ɖi ƒo na dɔwuitɔwo, ke edo mɔ kesinɔtɔwo asigbɔloe
ekpe ɖe eƒe dɔla israel ŋu eye wòɖo ŋku eƒe nublanuikpɔkpɔ na wo dzi
be wòakpɔ nublanui na abraham kple eƒe dzidzimeviwo tegbee, abe ale si wòdo ŋugbee na mía fofowo ene
”
maria nɔ elizabet gbɔ abe dzinu etɔ̃ ene hafi trɔ yi aƒe
elizabet ƒe vidziɣi va ɖo eye wòdzi ŋutsuvi
nya sia kaka ɖe eƒe aƒelikawo kple ƒometɔwo dome kaba ŋutɔ, ame sia ame se ale si aƒetɔ la nyo dɔme na elizabet eye wo katã kpɔ dzidzɔ
esi ɖevia xɔ ŋkeke enyi la, ƒometɔwo kple xɔlɔ̃wo va kpe be yewoawɔ aʋatsotsokɔnu alo ŋkeke enyi ƒe kɔnu la
amewo katã bu be woatsɔ fofoa ŋkɔ zakaria nɛ,
gake elizabet gblɔ be, “gbeɖe, woana ŋkɔe be yohanes
”
amewo do ɣli be, “nu ka? ame aɖeke mele wò ƒome bliboa me si woyɔna nenema o
”
ale womia asi ɖevia fofo, eye wobiae to asidzesiwɔwɔ me be wòayɔ ŋkɔ si woatsɔ na ɖevia
zakaria na wotsɔ agbalẽ kakɛ aɖe vɛ nɛ eye nukutɔe la, eŋlɔ ɖe edzi be
“eŋkɔe nye yohanes
”
enumake zakaria ƒe nu ʋu eye wògadze nuƒoƒo gɔme abe tsã ene
ekafu mawu kple dzidzɔ geɖe
nyadzɔdzɔ bliboa wɔ nuku na woƒe aƒelikawo ŋutɔ eye wòkaka ɖe du siwo le yudea togbɛ dzi la katã me
ame sia ame si se nya sia la bua tame le eŋu ɣeɣiyi didi aɖe eye wòbiaa eɖokui be, “ame ka ƒomevi ɖevi sia atsi ava zu? ” elabena le nyateƒe me la, aƒetɔ la ƒe asi le edzi le mɔ tɔxɛ aɖe nu
gbɔgbɔ kɔkɔe la yɔ fofoa zakaria me eye wògblɔ nya siawo ɖi be, “
woakafu aƒetɔ, israel ƒe mawu la elabena eva eye wòɖe eƒe dukɔ
eɖo ɖeɖe ƒe ŋusẽ anyi na mí le eƒe dɔla, david, ƒe aƒe me
abe ale si wògblɔe to eƒe nyagblɔɖila kɔkɔewo dzi le blema ene,
be yeaɖe mí tso míaƒe futɔwo kple ame siwo lé fu mí la ƒe asime,
ne wòakpɔ nublanui na mía fofowo eye wòaɖo ŋku eƒe nubabla kɔkɔe
kple atam si wòka na mía fofo abraham la dzi,
be yeaɖe mí tso míaƒe futɔwo sime ne míasubɔe vɔvɔ̃ manɔmetɔe
le eŋkume le kɔkɔenyenye kple dzɔdzɔenyenye me le míaƒe ŋkekewo katã me
ke wò, vinye, woayɔ wò be dziƒoʋĩtɔ la ƒe nyagblɔɖila elabena ãdze aƒetɔ la ŋgɔ be nãdzra mɔ ɖo ɖi nɛ,
ne nãtsɔ xɔxɔ ƒe sidzedze na eƒe dukɔ to woƒe nu vɔ̃wo ƒe tsɔtsɔke me,
le míaƒe mawu la ƒe nublanuikpɔkpɔ sɔgbɔ la ta, to esia dzi ɣedzedze nyui la ava na mí tso dziƒo,
ne wòaklẽ na ame siwo le viviti me kple ku ƒe vɔvɔlĩ te, ne wòada míaƒe afɔwo ɖe ŋutifafa ƒe mɔ dzi
”
đevi la tsi eye wosẽ ŋu le gbɔgbɔ me
enɔ gbedzi va se ɖe esime woɖee fia israel blibo la le gaglãgbe
le ɣeyiɣi siawo me la, kaisaro augusto, ame si nye fia le roma dukɔa nu la de se be woaxlẽ ame siwo katã le fiaɖuƒea me
kirenio nye gɔvina le siria le ɣemaɣi
wodi tso ame sia ame si be wòayi eya ŋutɔ ƒe dedu me be woaŋlɔ eŋkɔ le afi ma
esi wònye be yosef tso fiaƒome me ta la, ele nɛ be wòayi betlehem le yudea afi si nye fia david ƒe dedu me
le esia ta wòdze mɔ tso nazaret si le galilea la me
ekplɔ maria, ame si ŋugbe wodo nɛ, gake fu nɔ eƒo le ɣemaɣi me la ɖe asi
esi woɖo betlehem la, maria ƒe ŋkeke de be wòadzi vi,
ale wòdzi ŋutsuvi si nye eƒe vi gbãtɔ
exatsa ɖevia ɖe abadzivɔ me eye wòtsɔe mlɔ lãwo ƒe nuɖunu me, elabena womekpɔ dzeƒe le amedzrodzeƒe si le kɔƒea me la o
gbe ma gbe la, alẽkplɔla aɖewo nɔ gbedzi le kɔƒea gbɔ nɔ woƒe alẽwo ŋu dzɔm
kasia mawudɔla aɖe va do ɖe wo dome kpoyii, eye teƒe si wotsi tre ɖo la klẽ kple aƒetɔ la ƒe ŋutikɔkɔe
nyateƒe wovɔ̃ ŋutɔ,
gake mawudɔla la de dzi ƒo na wo gblɔ be, “migavɔ̃ o! dzidzɔnya gãtɔ kekeake si miese kpɔ o lae meva be magblɔ na mi kple ame bubuwo siaa!
ẽ, le nyateƒe me la, wodzi mesia, aƒetɔ kple đela la na mí fiẽ sia le betlehem
ale si miawɔ akpɔe dze sii enye be, miakpɔ ɖevi aɖe si woxatsa abadzivɔ ɖe eŋu eye wotsɔe mlɔ lãwo ƒe nuɖunu me
”
kasia mawudɔla bubu geɖewo va kpe ɖe ɖeka ma ŋu eye wonɔ mawu kafum le gbɔgblɔm be
“woakafu mawu si le dziƒo ʋĩi eye ŋutifafa ava anyigba dzi; anɔ anyi kple ame siwo katã wɔa eƒe lɔlɔ̃nu
”
esi mawudɔlawo ƒe aʋakɔ gã sia trɔ dzo yi dziƒo la, alẽkplɔlawo gblɔ na wo nɔewo be, “mina míayi betlehem aɖakpɔ nukunu gã si dzɔ, si aƒetɔ la na míenya la ɖa
”
alẽkplɔlawo ɖe abla yi kɔƒea me eye woyi afi si yosef kple maria nɔ
wokpɔ vidzĩa hã, wotsɔe mlɔ lãwo ƒe nuɖunu me vavã
alẽkplɔlawo gblɔ nu siwo katã dzɔ la kple nya siwo katã mawudɔla la gblɔ na wo le ɖevia ŋu la na ame sia ame
woƒe nya la wɔ nuku na ame siwo katã see la ŋutɔ
ke maria ya ɣla nya siawo katã ɖe eƒe dzime eye wòbua wo ŋu zi geɖe
ale alẽkplɔlawo gatrɔ yi woƒe alẽwo gbɔ le gbea dzi, eye wokafu mawu be mawudɔlawo va kpɔ yewo ɖa eye gawu la wokpɔ vidzĩ la, abe ale si wògblɔ na wo la ene
esi vidzĩa xɔ ŋkeke enyi la wowɔ aʋatsotsokɔnu alo ŋkeke enyi ƒe kɔnu nɛ eye wona ŋkɔe be yesu
esia nye ŋkɔ si mawudɔla la gblɔ da ɖi be woatsɔ nɛ hafi wofɔ eƒe fu gɔ̃ hã
le mose ƒe seawo nu la, ele na maria be wòayi gbedoxɔ me le yerusalem aɖana nu abe eɖokui ŋu kɔklɔ le vidzidzi vɔ megbe ƒe kɔnu ene
esi ŋkeke sia ɖo edzi la, dzila eveawo kɔ vidzĩ la yi yerusalem be woatsɔe ɖo mawu ƒe ŋkume
elabena le mose ƒe seawo nu la, mawu gblɔ be, “nenye be ame aɖe ƒe vi gbãtɔ nye ŋutsuvi la, ele be wòatsɔe ade asi na aƒetɔ la
”
yesu dzilawo na nunana si wòle be woana le ŋutiklɔɣi la
sea gblɔ be ele be woana akpakpa eve alo ahɔnɛ sue eve eye esiae wona
yerusalem ŋutsu aɖe si ŋkɔe nye simeon la hã nɔ gbedoxɔ la me gbe ma gbe
ame sia nye ame ɖɔʋu aɖe si vɔ̃a mawu ŋutɔ
gbɔgbɔ kɔkɔe la yɔ eme fũu eye wònɔ mɔ kpɔm na mesia la ƒe vava gbe sia gbe
gbɔgbɔ kɔkɔe la ɖee fiae be maku akpɔ o, va se ɖe esime wòkpɔ mawu ƒe fia si wòsi ami na la
gbɔgbɔ kɔkɔe la zi edzi be wòayi gbedoxɔ la me gbe ma gbe
esi maria kple yosef wova be yewoatsɔ yesu ɖevi la aɖo mawu ŋkume la,
simeon nɔ afi ma xoxo eye wòxɔ ɖevi la ɖe eƒe abɔwo me henɔ mawu kafum gblɔ be
“aƒetɔ, azɔ ãte ŋu ado mɔ wò dɔla faa elabena mekpɔe abe ale si nèdo ŋugbee nam la ene
elabena nye ŋkuwo kpɔ wò ɖeɖe
si nèdzra ɖo le dukɔwo katã ƒe ŋkume
eyae nye akaɖi si aklẽ na dukɔwo eye wòanye ŋutikɔkɔe na israel wò dukɔ hã!”
maria kple yosef ƒe nu ku eye woƒe mo wɔ yaa le nu siwo katã gblɔm simeon nɔ le yesu ŋu ta
simeon yra wo eye wògblɔ be
“woɖo ɖevi sia anyi na ame geɖewo ƒe anyidzedze kple dodoɖedzi le israel, eye abe dzesi si ŋu woagblɔ nya ɖo,
ale be ame geɖewo aɖe woƒe susuwo ɖe go afia, ke wò la yi aƒo ɖe wò luʋɔ le eta
”
nyɔnunyagblɔɖila aɖe si woyɔna be ana hã nɔ gbedoxɔ la me gbe ma gbe
enye fanuel si tso yuda ƒe ƒome si woyɔna be aser me la ƒe vi
srɔ̃a ku le egbɔ esi woɖe wo nɔewo le ƒe adre ko megbe
eye wònɔ anyi abe ahosi ene ƒe blaenyi-vɔ-ene sɔŋ
nyɔnu sia medzona le gbedoxɔ la me gbeɖe o
enɔa afi sia zã kple keli nɔa mawu subɔm henɔa gbedodoɖa kple nutsitsidɔ dzi atraɖii
nyɔnu sia zɔ va do ɖe maria kple yosef gbɔ esime simeon nɔ nu ƒom na wo eye wòde asi akpedada me na mawu
azɔ eyi ɖaɖe gbeƒã mesia la na ame siwo katã nɔ mɔ kpɔm na yerusalem ƒe ɖeɖe la
esi yesu dzilawo wu nu siwo katã wòle be woawɔ le yerusalem abe ale si sea bia tso wo si ene nu la, wotrɔ va aƒe le nazaret si le galilea
đevi la tsi le afi sia le nunya, ŋusẽ kple sidzedze me
ame sia ame nya bena, eƒe nunya kɔ sã eye mawu kɔ eƒe yayra ɖe edzi fũ
yesu dzilawo yia yerusalem ƒe sia ƒe hena ŋutitotoŋkekenyui la ɖuɖu
esi yesu xɔ ƒe wuieve la, woyi ŋkekea ɖuƒe le kɔnyinyi la nu
esi azã la wu enu la, dzilawo dze mɔ trɔ yina nazaret
gake yesu ya tsi yerusalem
edzilawo zɔ mɔ ŋkeke ɖeka gake womedii o,
elabena wobu be eya kple woƒe ƒometɔwo kple xɔlɔ̃ bubuwo do megbe
ke esi fiẽ ɖo eye womekpɔe o la, wode asi edidi me le woƒe ƒometɔwo kple ame nyanyɛwo dome
wodii ʋuu gake womekpɔe o, ale wotrɔ yi yerusalem be yewoadii le afi ma
wodii le afi ma ŋkeke etɔ̃ hafi va ke ɖe eŋu, wònɔ gbedoxɔ la me le sefiala gãwo dome nɔ biabia goglowo me dzrom kplii wo
amewo katã ƒe nu ku le eƒe nunya kple nugɔmesese ta
edzilawo menya nu si woagblɔ esi wokpɔe la o
mlɔeba la, dada gblɔ nɛ be, “vinye, nu ka ta nèwɔ nu sia ƒomevi ɖe mía ŋu ɖo? mí kple fofowò míetsi dzodzodzoe nɔ diwòm le afi sia afi
”
yesu ɖevi la ɖo eŋu be, “nu ka ta wòle be miadim ɖo? mienya bena ele be manɔ gbedoxɔ la me afi si nye fofonye ƒeme oa?”
edzilawo mese nya si wògblɔ la gɔme o
ale yesu trɔ yi nazaret kpli wo eye wònaa bubu edzilawo nyuie ŋutɔ
ke dadaa tsɔ nya siawo katã ɣla ɖe eƒe dzime
yesu tsi ɖe edzi eye nunya hã nɔ tagbɔ nɛ
eye mawu kple amewo siaa lɔ̃e vevie
le kaisaro tibero ƒe fiaɖuɖu ƒe ƒe wuiatɔ̃lia me, esi pontio pilato nye gɔvina le yudea eye herodes nye dziɖula le galilea, eye nɔvia filipo hã nye dziɖula le uturea kple trakonitis, eye lisania hã nɔ abilene dzi ɖum
le esime anas kple kayafa wonye osɔfogãwo la, mawu ƒe nya va yohanes, ame si nye zakaria vi la gbɔ le gbedzi
yohanes nɔ tsatsam tso teƒe yi teƒe le yɔdan tɔsisi la ƒe go eveawo dzi nɔ mawunya gblɔm be amewo nede tsi ta; ne wòafia bena woɖe asi le nu vɔ̃ wɔwɔ ŋu eye woadze mawu yome ale be woatsɔ woƒe nu vɔ̃wo ake wo
le nyagblɔɖila yesaya ƒe nya nu la yohanes enye gbe si le ɣli dom tso gbedzi be
“miɖe mɔ na aƒetɔ la be wòazɔ edzi! mikeke mɔ xaxɛwo ɖe edzi hafi wòava!
migbã towo woazu sɔsɔeƒewo! mixe ʋe siwo le baliwo me! miwɔ mɔ gɔglɔ̃wo woadzɔ! miwɔ mɔ tsakliwo zɔzrɔ̃e!
ekema ame sia ame akpɔ đela si mawu ɖo ɖa la
”
yohanes gblɔ mawunya na ame siwo vaa egbɔ be wòade mawutsi ta na yewo be, “ame kae xlɔ̃ nu mi dawo ƒe dzidzimeviwo be miasi le mawu ƒe dɔmedzoe si gbɔna la nu?
gbã la, miyi ne miaɖee fia be yewotrɔ dzime to agbe nyui nɔnɔ me
migabu be nya vɔ̃ aɖeke madzɔ ɖe mia dzi elabena mienye abraham ƒe dzidzimeviwo ta o
esia ɖeɖe menye naneke o elabena mawu ate ŋu ana viwo ado go tso kpe siwo le dzogbe le afi sia me woanye abraham viwo
woɖo ʋɔnudɔdrɔ̃ ƒe fia la miaƒe kewo dzi eye wòle klalo be wòalã mi aƒu anyi
ẽ, le nyateƒe me la, ati sia ati si metse ku nyui o la, woalãe ƒu anyi eye woatsɔe ade dzo me
”
ameha la ɖo eŋu nɛ be, “nu kae nèdi tso mía si be míawɔ?”
yohanes ɖo eŋu na wo be, “nenye be awu eve le ame aɖe si la, netsɔ ɖeka na nɔvia ame dahe
ame si si nuɖuɖu sɔ gbɔ ɖo la, netsɔ ɖe na ame siwo wum dɔ le la
”
dugadzɔla siwo nye amebala vɔ̃ɖiwo la gɔ̃ hã va do ɖe egbɔ be wòade mawutsi ta ne yewo
wobia be, “nufiala nu ka míawɔ?”
yohanes ɖo eŋu na wo be, “mito nyateƒe le miaƒe dugadzɔdzɔ me
mikpɔ nyuie be miagadzɔ ga le ame aɖeke si wu ale si roma dziɖuɖua ɖo na mi la o
”
asrafo aɖewo siwo le afi ma la biae be, “míawo ya ɖe alekee míawɔ?” yohanes ɖo eŋu na wo bena, “migaxɔ ga le amewo si akpasesẽtɔe o
ne mienya be ame aɖe mewɔ nane o la, migahe nya ɖe eŋu alakpatɔe o
fetu si miexɔna la hã nedze mia ŋu!”
ame sia ame kloe nɔ mɔ kpɔm be mesia la ava kpuie le ŋkeke mawo me ale be wotsi dzi vevie be yewoanya nenye be yohanes enye amea loo alo menye eyae o? biabia sia koe nɔ nu na ame sia ame eye wonɔ nu ƒom le eŋu le afi sia afi
yohanes ɖo wo ƒe biabia la ŋu hegblɔ na wo be, “nye la tsi metsɔ le tsi dem ta na amewoe, gake ame aɖe gbɔna kpuie, ame si si ŋusẽ le wum boo, le nyateƒe me la, nyemedze ŋutɔ gɔ̃ hã be manye eƒe subɔvi o
eya ade mawutsi ta na mi kple dzo kpakple gbɔgbɔ kɔkɔe
ame sia ama atsa la ɖa tso blia gbɔ, atɔ dzo atsa la kple dzomavɔ la eye wòadzra blia ɖo ɖe eƒe avawo me
”
yohanes xlɔ̃ nu amewo vevie kple nya siawo le esime wònɔ nyanyui la gblɔm na wo
yohanes he nya ɖe herodes si nye dziɖula nɔ galilea ŋu le dutoƒo elabena exɔ nɔvia srɔ̃ heroɖia ɖe
hekpe ɖe nu vɔ̃ bubu geɖe siwo hã wòwɔ ŋu
gawu la herodes lé yohanes hã de gaxɔ me
gbe ɖeka la, yesu ŋutɔ hã va ge ɖe ame siwo yohanes nɔ mawutsi dem ta na la dome
yohanes de mawutsi ta nɛ, eye esi yesu nɔ gbe dom ɖa la, dziƒowo nu ʋu,
eye gbɔgbɔ kɔkɔe la ɖiɖi ɖe edzi le akpakpa ƒe nɔnɔme me eye gbe aɖe ɖi tso dziƒo bena, “wòe nye vinye si melɔ̃na vevie ŋutɔ
ẽ, wòe doa dzidzɔ nam
”
yesu xɔ abe ƒe blaetɔ̃ ene hafi dze mawunyagbɔgblɔ gɔme le dutoƒo
amewo nya yesu abe yosef ƒe vi ene
yosef fofoe nye heli,
heli fofoe nye matat, matat fofoe nye levi, levi fofoe nye melki, melki fofoe nye yanai, yanai fofoe nye yosef,
yosef fofoe nye matatias, matatias fofoe nye amos, amos fofoe nye nahum, nahum fofoe nye esli, esli fofoe nye nagai,
nagai fofoe nye mat, mat fofoe nye matatias, matatias fofoe nye semein, semein fofoe nye yosek, yosek fofoe nye yoda, yoda fofoe nye yoana
yoana fofoe nye resa, resa fofoe nye zerubabel, zerubabel fofoe nye sealtiel, sealtiel fofoe nye neri
neri fofoe nye melki, melki fofoe nye adi, adi fofoe nye kosam, kosam fofoe nye elmadam,
elmadam fofoe nye er, er fofoe nye yosua, yosua fofoe nye elieza, elieza fofoe nye yorim, yorim fofoe nye matat, matat fofoe nye levi,
levi fofoe nye simeon, simeon fofoe nye yuda, yuda fofoe nye yosef, yosef fofoe nye yonam,
yonam fofoe nye eliakim, eliakim fofoe nye melea, melea fofoe nye mena, mena fofoe nye matata, matata fofoe nye natan, natan fofoe nye david,
david fofoe nye yese, yese fofoe nye obed, obed fofoe nye boaz, boaz fofoe nye salmon,
salmon fofoe nye naxeson, naxeson fofoe nye aminadab, aminadab fofoe nye admin, admin fofoe nye arni, arni fofoe nye hezrɔn, hezrɔn fofoe nye perez
perez fofoe nye yuda,
yuda fofoe nye yakɔb, yakɔb fofoe nye isak, isak fofoe nye abraham, abraham fofoe nye tera, tera fofoe nye nahɔ,
nahɔ fofoe nye serug, serug fofoe nye reu, reu fofoe nye peleg, peleg fofoe nye eber, eber fofoe nye sela,
sela fofoe nye kainam, kainan fofoe nye arfaxad, arfaxad fofoe nye sem, sem fofoe nye noa, noa fofoe nye lamek,
lamek fofoe nye metusela, metusela fofoe nye enɔk, enɔk fofoe nye yared, yared fofoe nye mahalalil
mahalalil fofoe nye set, set fofoe nye adam, adam fofoe nye mawu
azɔ yesu si me gbɔgbɔ kɔkɔe la yɔ fũu la dzo le yɔdan tɔsisia to eye gbɔgbɔ la kplɔe yi ɖe yudea ƒe gbedadaƒo afi aɖe
enɔ afi ma ŋkeke blaene eye satana va tee kpɔ le ŋkeke siawo katã me
meɖu naneke le ŋkeke siawo katã me o, ale dɔ wui vevie
satana gblɔ nɛ be, “nenye be mawu vie nènye tututu la, ekema ɖe gbe na kpe siawo be woatrɔ zu abolo
”
yesu ɖo eŋu nɛ be, “woŋlɔ ɖe ŋɔŋlɔ kɔkɔea me be, menye nuɖuɖu ɖeɖe koe le vevie na amegbetɔ o
”
satana kplɔe yi teƒe kɔkɔ aɖee eye wòɖe xexeame fiaɖuƒe katã fiae le ɣeyiɣi kpui aɖe ko me
eye wògblɔ na yesu be, “dukɔ nyui siawo katã kple woƒe ŋutikɔkɔewo nye tɔnye eye mate ŋu atsɔe na ame sia ame si melɔ̃
eya ta ne èdze klo subɔm ko la, matsɔ wo na wò
”
yesu ɖo eŋu nɛ be, “abe ale si woŋlɔ ɖe ŋɔŋlɔ kɔkɔea mee ene la, mawu ɖeka hɔ̃ɔ ko wòle be míasubɔ
”
azɔ satana gakplɔe yi yerusalem eye wòtsɔe ɖo gbedoxɔ la ƒe kɔkɔƒe kekeake
egblɔ nɛ be, “nenye mawu vie nènye vavã la, ti kpo tso afi sia
elabena ŋɔŋlɔ kɔkɔe la gblɔ bena, ‘ade se na eƒe dɔlawo le ŋutiwò be woakpɔ tawò nyuie
woatsɔwò ɖe woƒe asiwo me ale be matsɔ wò afɔ axlã ɖe kpe aɖeke o
’”
yesu ɖo eŋu nɛ be, “ŋɔŋlɔ kɔkɔe la gblɔ be, ‘megate mawu wò aƒetɔ la kpɔ tamemabutɔe o
’”
esi satana wu tetekpɔwo katã nu la, egblẽ yesu ɖi dzo le egbɔ hena ɣeyiɣi bubu
gbɔgbɔ kɔkɔe la ƒe ŋusẽ yɔ yesu me fũu azɔ ale wòtrɔ yi galilea
eteƒe medidi o la amewo nyae le nutome sia me kpe ɖo
le mawunya deto siwo wògblɔna le woƒe ƒuƒoƒewo ta la, ame sia ame kafu nɛ ŋutɔ
eva nazaret, afi si wònɔ le eƒe ɖevime eye wòyi woƒe ƒuƒoƒe le sabat ŋkekea dzi
esi wòtso be yeaxlẽ mawunya la,
wotsɔ nyagblɔɖila yesaya ƒe agbalẽ nɛ be wòaxlẽ
eʋu teƒe si woŋlɔ ɖo be,
“aƒetɔ la ƒe gbɔgbɔ le dzinye eya ta wosi ami nam ɖo, edɔm ɖa bena magblɔ nyanyui la na ame dahewo, edɔm ɖa bena maɖe gbeƒã be woaɖe ga aboyomenɔlawo eye ŋkunɔwo ƒe ŋkuwo aʋu
ame siwo wote ɖe anyi la, ado le wo teɖanyilawo sime,
eye maɖe gbeƒã aƒetɔ la ƒe ƒe nyui la
”
esi wòxlẽ nya siawo vɔ la, etu agbalẽa tsɔe na ame si tsɔe nɛ la eye eya ŋutɔ yi ɖanɔ anyi
ke ame siwo katã nɔ ƒuƒoƒea la fɔ ŋku ɖe edzi gãa
yesu gagblɔ na ameawo be, “mawunya sia va eme le egbe ŋkeke sia dzi
”
ame siwo katã nɔ xɔa me la kafui eye woƒe mo wɔ yaa le mawunya deto siwo wògblɔ la ta
wobia wo nɔewo be, “nya kae nye sia? alo menye yosef vie oa?”
yesu ɖo eŋu na wo be, “đewohĩ miaɖo ŋku lododo sia dzi be, ‘gbedala, da gbe le wò ŋutɔ ɖokuiwò ŋu’ esi gɔmee nye be, ‘nu ka ta mèwɔ nukunuwo le wò ŋutɔ wò dedu me abe ale si nèwɔe le kapernaum ene o?’
magblɔ na mi kple kakaɖedzi blibo be, bubu menɔa nyagblɔɖila aɖeke ŋu le eya ŋutɔ ƒe dedu me o
mele egblɔm na mi kple kakaɖedzi be, ahosi geɖewo nɔ israel le eliya ŋɔli, esi wotu dziƒo nu ƒe etɔ̃ kple afã eye dɔwuame sesẽ aɖe va anyigba blibo la dzi
gake womeɖo eliya ɖe wo dometɔ aɖeke gbɔ o, ke boŋ woɖoe ɖe ahosi aɖe si tso zarefat le sidon nutome la gbɔ
mibu nyagblɔɖila elisa ame si da gbe le naaman si nye siriatɔ la ŋu kpɔ
togbɔ be kpodɔléla geɖewo hã nɔ israel siwo hiã gbedada vevie hã, elisa meda gbe le woawo ŋu o, negbe naaman siriatɔ la ko
”
yesu ƒe nya siawo ve dɔme na ameawo ŋutɔ
woƒe dziwo ho ɖe eŋu ale wotso hetutu asi ʋume nɛ do goe le xɔa me
wokplɔe yi togbɛ si dzi wotu dua ɖo la ƒe kɔkɔeƒe be yewoatutui tso teƒe sia wòayi aɖadze aga me
gake ezɔ to amehawo dome kɔ̃ɔ hedzo le wo gbɔ
yesu trɔ yi kapernaum si nye du aɖe si le galilea nutome la me eye le afi sia egblɔ mawunya na amewo le sabat ŋkeke ɖe sia ɖe dzi le wo ƒe ƒuƒoƒewo
eƒe nyagbɔgblɔwo wɔ nuku na ameawo katã le afi sia hã, elabena eƒo nu abe ame si nya nyateƒe la ene, eye megblɔa ame bubuwo ƒe susu o
gbe ɖeka esi yesu nɔ mawunya gblɔm le ƒuƒoƒea la, ŋutsu aɖe si me gbɔgbɔ vɔ̃ aɖe le la de asi ɣlidodo me ɖe eta be,
“ago gbɔ! wò yesu nazaretitɔ, nya aɖeke mele mí kpli wò dome o
đe nèva be yeatsrɔ̃ mí
menya ame si nènye, mawu ƒe vi kɔkɔe lae nènye
”
yesu tso nya la le enu be, “zi ɖoɖoe!” azɔ egblɔ na gbɔgbɔ vɔ̃ la be, “do go le ame sia me!” gbɔgbɔ vɔ̃ la tsɔ ŋutsua xlã ɖe anyi ŋɔdzitɔe, ameha la ƒo zi ɖe eŋu henɔ ekpɔm
ke gbɔgbɔ vɔ̃ la do go le amea me eye megawɔ nuvevi aɖekee o
esia wɔ nuku na ameawo ŋutɔ ale wobia wo nɔewo be, “ŋusẽ ka ƒomevie le ame sia ƒe nyawo ŋu ale be gbɔgbɔ vɔ̃ ŋutɔwo gɔ̃ hã ɖoa toe?”
nukunu si yesu wɔ la kaka ɖe nutomea katã me le ɣeyiɣi kpui aɖe ko me
esi yesu do go le ƒuƒoƒea gbe ma gbe la, eyi simɔn ƒeme, eye wòke ɖe simɔn lɔ̃xo ŋu wònɔ ŋudza sesẽ aɖe lém
ame sia ame kloe va ɖe kuku na yesu gblɔ be, “míeɖe kuku na wò, da gbe le eŋu
”
yesu yi ɖatsi tre ɖe dɔnɔa ƒe aba gbɔ eye wòɖe gbe na dɔlélea be wòaɖe asi le eŋu
dzoxɔxɔ sesẽ si nɔ nyɔnua ƒe lãme la nu bɔbɔ enumake eye eƒe lãme sẽ
ale wòtsi tre heyi ɖaɖa nu na wo
le ɣetrɔ miaa la, kɔƒea me tɔwo katã kplɔ ame siwo katã nɔ dɔ vovovowo lém le woƒe aƒewo me la vɛ na yesu eye wòda asi ɖe wo katã dzi heyɔ dɔ wo
gbɔgbɔ vɔ̃tɔ aɖewo hã nɔ ameawo dome, ke yesu ɖe gbe na gbɔgbɔ vɔ̃ siawo be woado go le ameawo me eye wodo go le eƒe nya nu henɔ ɣli dom be, “wòe nye mawu vi la
” esi yesu kpɔ be gbɔgbɔ vɔ̃wo nya be yee nye kristo la, eɖe gbe na wo be woazi ɖoɖoe
le ŋkeke evea gbe ƒe ŋdi kanyaa la, efɔ yi ɖe gbe dzi
ameha la dii vevie le teƒe geɖewo eye esi wova ke ɖe eŋu mlɔeba la, woɖe kuku nɛ be megadzo o, ke boŋ wòanɔ yewo gbɔ le kapernaum
ke yesu ɖo eŋu na wo be, “ele be magblɔ mawufiaɖuƒe la ƒe nyanyui la na ame bubuwo hã elabena esia tae wodɔm ɖa
”
ale wòdzo henɔ tsatsam le yudea nutomewo katã me kpe ɖo, nɔ mawunya gblɔm na amewo le woƒe ƒuƒoƒewo
gbe ɖeka esi yesu nɔ nu fiam le genesaret ta to la, ameha gã aɖe va ƒo zi ɖe eŋu be yewoase mawu ƒe nya la
yesu kpɔ ʋu eve siwo me ame aɖeke menɔ o la le ta la to
đɔkplɔlawo nɔ woƒe ɖɔwo kpalam le tsia me
yesu yi ɖage ɖe ʋua ɖeka me eye wògblɔ na simɔn, ame si tɔ nye ʋua, be woakui ayi tsia dzi vie bena yeanɔ eme afia nu ameha la tso afi ma
esi wòwu nuƒoa nu la, egblɔ na simɔn be, “azɔ miyi tsia ƒe gogloa ƒe ke ne miada ɖɔ ɖe afi ma ekema mia ɖe lã fũu
”
simɔn ɖo eŋu nɛ be, “amegã, egbe zã bliboa katã míeda ɖɔ ʋuu gake míeɖe naneke o gake esi nègblɔe ko la, míagatee akpɔ
”
wogada ɖɔ la ake, ke azɔ la, woɖe lã ale gbegbe be woƒe ɖɔwo koe de asi vuvu me!
ale simɔn kple nɔvia wodo ɣli yɔ wo nɔvi siwo nɔ ʋu bubu me le tsia dzi la be wòava kpe ɖe yewo ŋu
woɖe lã fũu wòyɔ ʋu eveawo ale gbegbe be ʋuawo di be yewoanyrɔ̃ gɔ̃ hã
simɔn petro kpɔ nu si va dzɔ la, eya ta wòdze klo ɖe yesu kɔme hegblɔ be, “o, aƒetɔ, meɖe kuku dzo le mía gbɔ elabena nye nu vɔ̃wo sɔ gbɔ ŋutɔ eye nyemedze be mate ɖe ŋuwò o
”
elabena lã geɖe si woɖe la wɔ nuku na petro kple eƒe dɔwɔhatiwo
nenema kee nye yakobo kple yohanes ame siwo nye zebedeo viwo eye woganye simɔn ƒe dɔwɔhatiwo hã
yesu gblɔ na wo be, “migavɔ̃ o
tso azɔ dzi heyina la, miazu amewo ƒe luʋɔwo ɖelawo!”
esi wova ɖi go teti ko la, wogblè woƒe nuwo katã ɖe afi ma hedze yesu yome
gbe ɖeka la yesu kpɔ kpotɔ aɖe le kɔƒe aɖe si me wòɖi tsa de la
esi kpotɔ sia kpɔ yesu ko la, edze klo tsyɔ mo anyi heɖe kuku nɛ vevie be wòada gbe le ye ŋu
egblɔ be, “aƒetɔ, ne èlɔ̃ la, na be ŋutinye nakɔ
”
yesu tɔ asi ŋutsua hegblɔ be, “ẽ, melɔ̃
eya ta ŋuwò nekɔ fifi laa
” ŋutsua ŋuti kɔ enumake eye dɔ la vɔ le eŋu
azɔ yesu de se nɛ be megagblɔe na ame aɖeke o, ke boŋ neyi yudatɔwo ƒe osɔfo gbɔ
egblɔ kpe ɖe eŋu be, “yi nãna vɔsanu si ame siwo haya tso kpodɔléle me la nana le mose ƒe sea nu
esia afia ame sia ame be èkpɔ dɔyɔyɔ vavã
”
nya sia kaka ɖe teƒe geɖewo xoxo eye ame geɖewo ŋutɔ ƒo zi ɖe eŋu be yewoase eƒe mawunya eye wòada gbe hã le yewo ŋu
gake zi geɖe la, edia ɣeyiɣi aɖe dona le wo dome dzaa yia gbedzi afi aɖe ɖadoa gbe ɖa
gbe ɖeka esi yesu nɔ nu fiam la, farisitɔwo kple agbalẽfialawo va teƒea va nɔ to ɖomii
ame siawo tso du siwo katã le galilea, yudea kple yerusalem me
aƒetɔ la ƒe dɔyɔŋusẽ va edzi be wòada gbe le wo ŋu
kasia, ame aɖewoe nye si kɔ lãmetututɔ aɖe ɖe aba dzi va doe
wodze agbagba ɖe sia ɖe be yewoato ameha la dome akɔe yi yesu gbɔe,
gake womete ŋui o, le ameha la ta
le esia ta wolia xɔa eye woɖe do ɖe etame, heɖiɖi lãmetututɔ la ɖe yesu kɔme tututu
esi yesu kpɔ woƒe xɔse la, egblɔ na dɔnɔa be, “ŋutsu, wotsɔ wò nu vɔ̃wo ke wò
”
farisitɔwo kple agbalẽfiala siwo nɔ ameawo dome la bia wo nɔewo be, “ame ka ƒomevi tututu ame sia buna be yenye? egblɔ busunya! elabena ame kae ate ŋu atsɔ nu vɔ̃ ake tsɔ wu mawu?”
yesu nya nu si ŋu bum wonɔ eya ta eɖo ŋu na wo be, “nu kae nye busunya? đe nu vɔ̃ tsɔtsɔke sẽ wu gbedada le ame ŋua?
nye si nye mesia la ŋusẽ le asinye le anyigba sia dzi be matsɔ nu vɔ̃wo ake eya ta maɖe ŋusẽ sia
afia mi kɔtɛe to gbedada le ŋutsu sia ŋu me
” ale wògblɔ na lãmetututɔ la be, “tsi tre nãŋlɔ wò aba nãyi aƒe me
”
ame sia ame ke ŋku ɖi be yeakpɔ nu, kasia ŋutsua tsi tre ɖe eƒe afɔ eveawo dzi, ŋlɔ eƒe aba eye wòɖo ta aƒe me henɔ mawu kafum bobobo
ame siwo katã nɔ afi ma la ƒe mo wɔ yaa eye vɔvɔ̃ ɖo wo, wokafu mawu nɔ gbɔgblɔm be, “míekpɔ nu madzɔkpɔ aɖe egbe
”
esi yesu dzo le du sia me yina la, ekpɔ nudzɔla aɖe si ame sia ame nya nyuie le eƒe amebaba ta
nudzɔla sia ŋkɔe nye levi eye wònɔ anyi ɖe agbadɔ aɖe te nɔ nu dzɔm
yesu gblɔ nɛ be, “va dze yonyeme ne nãzu nye nusrɔ̃lawo dometɔ ɖeka
”
ale levi gblè nu sia nu ɖi eye wòtso enumake hedze eyome
eteƒe medidi o, levi ɖo kplɔ̃ na yesu eye wòkpe etɔ nudzɔla bubuwo hã ɖe kplɔ̃ sia ŋu
farisitɔwo kple agbalẽfialawo kpɔ kpɔtsɔtsɔ le yesu ƒe nuwɔna sia ŋu eye wohe nya kple eƒe nusrɔ̃lawo vevie be yesu ɖu nu kple nu vɔ̃ wɔlawo
yesu ɖo eŋu na wo be, “dɔnɔwoe hĩa na gbedada menye lãmesesẽtɔwo o
đe meva be maɖe nu vɔ̃ wɔlawo tso woƒe nu vɔ̃ wɔwɔwo me, ke menye be magblẽ ɣeyiɣi ɖe ame siwo be yewonye ame dzɔdzɔewo la ŋu o
”
ameawo gayi edzi bia yesu be, “nu ka tae eƒe nusrɔ̃lawo metsia nu dɔna hedoa gbe ɖa abe ale si yohanes ƒe nusrɔ̃lawo kple faristɔwo wɔnɛ ene, o ke boŋ eƒe nusrɔ̃lawo ya la nuɖuɖu kple nunono dzi ko wonɔna gbe sia gbe hã?”
ke yesu bia wo be, “ne ame aɖe le dzidzɔ kpɔm ɖe, agbe nuɖuɖua? ne wokpe amewo be woava do dzidzɔ ɖe srɔ̃ɖelawo ŋu ɖe, ɖe amekpekpe siawo agbe nuɖuɖu le esime srɔ̃tɔ la ŋutɔ le nuɖukplɔ̃a ŋu kpli wo hã?
gake ɣeyiɣi li gbɔna esi woava kplɔ srɔ̃tɔ la adzoe le ameawo gbɔ eye ne edzɔ alea la, nuɖuɖu magadzro wo o
”
azɔ yesu do lo sia na wo be, “ame aɖeke metsɔa avɔnuɖeɖi yeye kaa avɔ xoxo si vuvu lae o
ne wotsɔ avɔnuɖeɖi yeye ka avɔ xoxo si vuvu la, menyakpɔna o; gawu la enana be avɔa ƒe teƒe si woka la gavuvuna ɖe edzi wu tsã
nenema ke, womekɔa aha yeye ɖe lãgbalẽgolo xoxo me o; ne wowɔ esia la, aha yeye la ƒe ŋusẽ ana be lãgbalẽgolo xoxo la awo eye aha la katã akɔ ɖe anyigba
ke boŋ lãgbalẽgolo yeye mee wòdze be woakɔ aha yeye ɖo
nenema kee, ame aɖeke menoa aha tsitsi vɔ teti ko ganoa yeyetɔ tɔtɔnɛ o, elabena wogblɔna godoo be, ‘mɔ xoxotɔwo nyo wu
’”
gbe ɖeka le sabat ŋkekea dzi esi yesu kple eƒe nusrɔ̃lawo zɔ to bligble aɖewò me va yina la, nusrɔ̃lawo ŋe bli aɖewo klẽ tsro le wo ŋu henɔ ɖuɖum
farisitɔ aɖewo nɔ afi ma kpɔ wo eye wogblɔ na yesu be, “nu si wɔm wò nusarɔ̃lawo le, le bli ŋem le sabat dzi la tsi tre ɖe yudatɔwo ƒe se ŋu
”
yesu ɖo eŋu na wo be, “miexlẽa mawunya oa? alo miexlẽ nu tso nu si fia david wɔ esi dɔ wu eya kple eŋutimewo ŋu oa?
eyi ɖe gbedoxɔ la me eye wòtsɔ abolo tɔxɛ si wotsɔ ɖo mawu ŋkume la eye eya kple etɔwo mae heɖu, togbɔ be ame aɖeke mekpɔ mɔ aɖu abolo sia o, negbe osɔfowo ko
”
yesu gblɔ kpe ɖe eŋu be, “nye mesia la, mekpɔ ŋusẽ ɖe sabat ŋkekea dzi
”
le sabat bubu gbe esi wònɔ nu fiam le ƒuƒoƒe la, ekpɔ ame aɖe si titi lé asi na la le afi ma
esi wònye sabat ŋkeke dzie ta la, agbalẽfialawo kple farisitɔwo lĩ ŋku ɖe edzi gãa henɔ ekpɔm be ada gbe le amea ŋu le ŋkekea dzi hã
wonɔ ŋku lém ɖe eŋu elabena wodi be wòawɔ vodada aɖe be yewoatsɔ nya ɖe eŋu
yesu nya nu si bum ame siawo nɔ xoxoxo, gake egblɔ na ŋutsua be, “va nɔ afii bena ame sia ame nakpɔ wò
” ŋutsua wɔ abe ale si wògblɔ nɛ ene
azɔ yesu trɔ ɖe farisitɔwo kple agbalẽfialawo gbɔ eye wògblɔ na wo be, “biabia aɖe le asinye na mi
enyo be woawɔ nyui le sabat ŋkekea dzi loo alo woawɔ vɔ̃a? enyo be woaxɔ ame ɖe agbe loo alo woawuia?”
etsa ŋku le wo katã dzi ɖeka, ɖeka eye wògblɔ na ŋutsua be, “azɔ dzɔ wò asi
” edzɔ asia, kasia eƒe asi gaɖɔ ɖo
nuwɔna sia do dziku na yesu ƒe futɔwo ŋutɔ
wode asi ɖoɖowɔwɔ me le ale si woawɔ awui la ŋuti
le nu siawo megbe la, yesu yi to aɖe dzi gbe ɖeka be yeado gbe ɖa
edo gbe ɖa zã blibo katã
esi ŋu ke la, eyɔ eyomenɔlawo katã ƒo ƒui eye wòtia ame wuieve le wo dome bena woanye yeƒe nusrɔ̃lawo
ame siawoe woyɔ be apostolowo
ameawo ƒe ŋkɔwoe nye, simɔn, ame si wòna ŋkɔe be petro, andrea simɔn nɔviŋutsu, yakobo, yohanes, filipo, bartolomeo,
mateo, toma, yakobo alfeo vi, simɔn, ame si nye zelote dunyaheha sesẽ aɖe me nɔla;
yuda, yakobo vi kple yuda iskariɔt, ame si de yesu asi emegbe
esi woɖì tso toa dzi la, nusrɔ̃lawo kple eyomenɔlawo va ƒo ƒu ɖe yesu ŋuti le gbadzaƒe aɖe
ameha gã aɖe hã va ɖe to ɖe wo, amewo tso yudea nutomewo me katã kple yerusalem
đewo tso keke sidɔn kple tiro ƒutaduwo me ke
va be yewoaɖo toe alo be wòada gbe le yewo ŋu
gbe ma gbe la enya gbɔgbɔ vɔ̃ geɖewo le amewo me
ame geɖewo ŋutɔ nɔ didim be yewoaka asi eŋu, elabena ne dɔnɔ aɖe wɔ esia ko la, ehayana enumake
azɔ etrɔ ɖe eƒe nusrɔ̃lawo gbɔ hegblɔ na wo be, “dzidzɔ gã ŋutɔ le mi, ame siwo nye ame dahewo la lalam elabena miawo tɔe nye mawufiaɖuƒe la
dzidzɔ gã ŋutɔ le mi, ame siwo wum dɔ le la lalam elabena miawoe aɖi ƒo
dzidzɔ gã ŋutɔ le mi, ame siwo le avi fam fifia la lalam elabena ɣeyiɣi gbɔna esi miava ko nu
dzidzɔ gã ŋutɔ le mia lalam, ne amewo lé fu mi, ɖe mi le woƒe hame, eye wodzu mi, heƒo ɖi miaƒe ŋkɔ ɖe tanye!
dzi nedzɔ mi, eye mitso aseye, elabena fetu nyui le mia lalam le dziƒo
alea tututue wo fofowo wɔ ɖe nyagblɔɖila siwo do ŋgɔ na mi la hã ŋuti
”
”ao, babaa na kesinɔtɔwo, elabena wokpɔ dzidzɔ le anyigba sia dzi xoxo
wokpɔ lãme eye nu le wo si ŋutɔ fifia gake dɔwuame sesẽ aɖe le ŋgɔ na wo gbɔna
woƒe nukoko ɖe yame fifia ava zu konyifafa na wo
babaa na ame siwo ŋu amewo aƒo nu nyui le, elabena nenema kee wo fofowo wɔ na aʋatsonyagblɔɖilawo
azɔ mi katã misee
milɔ̃ miaƒe futɔwo eye miawɔ nyui na ame siwo lé fu mi la
mido gbe ɖa ɖe ame siwo ƒo fi de mi la ta be woakpɔ dzidzɔ, eye midi mawu ƒe yayra na ame siwo wɔa fu mi
”nenye be ame aɖe ƒo wò to ɖeka me la, trɔ evelia hã nɛ wòaƒo! nenye be ame aɖe bia be nãtsɔ wò dziwui na ye la, tsɔ wò awutewui hã nɛ
ne nu le asiwò eye ame aɖe bia wò la, nae eye mègabia be netrɔe vɛ na ye o
ale si tututu nèdina be amewo newɔ na ye la, wò hã wɔ na wo nenema
”ne mielɔ̃ miaƒe lɔ̃lawo ɖeɖe ko ɖe, miebui be miewɔ nanea? ame siwo mevɔ̃a mawu o la hã lɔ̃a wo xɔlɔ̃wo
ne miewɔa dɔmenyo na ame siwo wɔa dɔmenyo na mi ko ɖe, akpedada kae li na mi? nu vɔ̃ wɔlawo gɔ̃ hã wɔna nenema!
ne miedoa ga na ame siwo ko ate ŋu akpɔe axe na mi emegbe ɖe, nu nyui kae wònye miewɔ? nu vɔ̃ɖi wɔla akuakuawo hã doa nu na wo tɔ nu vɔ̃ɖi wɔlawo bena yewoaxɔ nenema ke emegbe
”
”milɔ̃ miaƒe ketɔwo, eye miwɔ dɔmenyo na wo
mido nu na wo, eye migakpɔ mɔ alo atsi dzi ɖe exɔxɔ ŋu o
ne miewɔ esia la, ekema miaƒe fetu asɔ gbɔ le dziƒo, eye mianye mawu viwo, elabena eya ŋutɔ nyoa dɔme na akpemadalawo kple tagbɔ sesẽ tɔwo
”midze agbagba vevie be miakpɔ nublanui na amewo abe ale si mia fofo wɔnɛ ene
migadrɔ̃ ʋɔnu alo aɖe ɖeklemi ame aɖeke o, ne menye nenema o la, anɔ na miawo hã nenema
mitsɔ ke amewo eye woatsɔ ake miawo hã
mina nu eye woana nu miawo hã
nu siwo katã miena la, woatrɔe vɛ na mi woasɔ gbɔ agbã go sãa wu esi sinu miena eye woatsɔe aɖo akɔ na mi
dzidzenu si mietsɔ dzidze nui na amewo la, eya kee woatsɔ dzidze nui na miawo hã
”
yesu yi edzi do lo sia na wo be, “đe ŋkuagbãtɔ ate ŋu akplɔ ŋkuagbãtɔa? đe wo kple eve la mage adze do me oa?
nusrɔ̃vi mewua eƒe nufiala o
ke ame sia ame si xɔ hehe nyuitɔ la anɔ ko abe eƒe nufiala ene
“aleke wɔ nèwɔa alakpanu dina be yeaɖe ati fefee si le nɔviwò ƒe ŋku dzi la ɖa, evɔ atikpo gã aɖe le wò ŋutɔ wò ŋku dzi?
ale ke wɔ nãgblɔ na nɔviwò be, ‘nɔvi, na maɖe ati fefee si le wò ŋku dzi la ɖa na wò, esi mate ŋu akpɔ gã si le wò ŋutɔ wò ŋkuwo dzi aɖe o? alakpanuwɔla! đe atikpo si le wò ŋku dzi la ɖa gbã, ekema ɖewohĩ ãte ŋu akpɔ nu nyuie ale be nãte ŋu aɖe nɔviwò ƒe ati fefee la ɖa nɛ
“ati nyui aɖeke mate ŋu atse ku manyomanyo o, eye ati manyomanyo mate ŋu atse ku nyui o
ku si ati aɖe tsena lae wotsɔna dzea si ati si ƒomevi wònye lae
ame ɖɔʋu la, nu nyui wɔwɔ doa go tso eƒe dzi dzadzɛ me eye ame maɖɔʋu la, nu vɔ̃ koe doa go tso eƒe dzi vɔ̃ɖi la me
elabena, nu si le ame aɖe ƒe dzi me lae doa go tsoa eƒe nu me
“nu ka tae mieyɔam be aƒetɔ esi miewɔa nye gbe dzi o?
mafia nu si ame sia ame si vaa gbɔnye, sea nye nya eye wòwɔa edzi la ɖi la mi
eɖi ame aɖe si tu xɔ, eɖe do goglo eye wòɖo gɔmeɖokpe nyuie ɖe kpe gbadza dzi, ke esi tɔ ɖɔ eye tsi ɖe xɔa la, mete ŋu mui o, elabena wotui nyuie
“ke ame siwo sea nye nya eye womewɔna ɖe edzi o la, le abe ame aɖe si tu eƒe xɔ ɖe anyigba eye meɖo gɔmeɖokpe nɛ o la ene
esi tsi dza ɖɔ ɖe eŋu la, xɔ sia mu gbloo, hegbã gudugudu
”
esi yesu wu eƒe mawunyagbɔgblɔ la nu la, etrɔ yi kapernaum dua me
romatɔwo ƒe aʋafia gã si nɔ du ma me la ƒe dɔla si gbɔ melɔ̃a nu lena o la dze dɔ vevie, eye wòɖo kudo nu
aʋafia la se yesu ŋkɔ eya ta edɔ yudatɔ ame ŋkuta aɖewo ɖe egbɔ be woaɖe kuku nɛ be wòava da gbe le dɔla sia ŋu na ye
ameawo yi yesu gbɔ heɖe kuku nɛ vevie be wòava kpe ɖe aʋafia la ŋu
wona wònya be aʋafia sia nye ame nyui aɖe ŋutɔ
wogblɔ na yesu be, “nenye be wòhĩa be nãkpe ɖe ame aɖe ŋu la, ŋutsu sia ŋue wòle be nãkpe ɖo, elabena elɔ̃a mi yudatɔwo ale gbegbe be eya ŋutɔ tsɔ eƒe ga tsɔ tu ƒuƒoƒe na mí
”
yesu tso kpla kplɔ wo ɖo
gake hafi wòaɖo aƒea me la, aʋafia la dɔ exɔlɔ̃ aɖewo ɖa be woagblɔ na yesu be, “aƒetɔ, mègaɖe fu na ɖokuiwò be nãva nye aƒe me o, elabena nye medze na bubu sia tɔgbi o
eye nye medze be mava kpe wò ŋutɔ gɔ̃ hã o
gblɔ nya si wòle be nãgblɔ la ɖo ɖa tso afi si nèle ekema nye dɔla ƒe lãme asẽ
elabena nye ŋutɔ hã ame aɖe tee mele eye amewo hã le tenye, meɖea gbe na tenyeviwo be, ‘miyi afii’ eye woyina, ‘miva afii’ eye wovana, megblɔna na nye dɔla be ‘wɔ esi kple ekemɛ’, eye wòwɔnɛ
”
nya siawo wɔ nuku na yesu ŋutɔ
etrɔ ɖe ameha la ŋu gblɔ be, “nyateƒe, le israel katã la, nyemekpɔ ame aɖeke si si xɔse le abe ame sia tɔ ene kpɔ o
”
esi aʋafia la xɔlɔ̃wo yi aƒe me la, wokpɔ dɔla si nɔ dɔ lém la wòhaya eye eƒe lãme sẽ abe tsã ene
le esia megbe la, yesu kple eƒe nusrɔ̃lawo yi du aɖe si woyɔna be nain la me, eye abe ale si wònɔna ɖaa ene la, ameha gã aɖe gakplɔe ɖo henɔ eŋu kplikplikpli
esi wòsusɔ vie woaɖo dua ƒe agbo nu la, wokpɔ ame aɖewo woyina ameɖiƒe
đekakpui si ku woyina ɖiɖi ge la nye vi ɖeka hɔ̃ɔ si nɔ dadaa si nye ahosi la si
esia wɔe be ame geɖewo ŋutɔ kplɔ ahosia ɖo henɔ konyi fam kplii
esi aƒetɔ la kpɔ ahosia la, eƒe nu wɔ nublanui nɛ ŋutɔ eya ta egblɔ nɛ be, “mègafa avi o!”
yesu te ɖe amekukuɖaka la ŋu eye wòtɔ asii, enumake ame siwo tsɔ aɖaka la tɔ ɖe tsitre
azɔ egblɔ na ame kukua be, “đekakpui, tsi tre
”
enumake ɖekakpui la fɔ henɔ alinu eye wòde asi nuƒoƒo me na ame siwo nɔ egbɔ la; ale yesu kplɔe de asi na dadaa
vɔvɔ̃ gã aɖe ɖo ameawo eye wodo ɣli kafu mawu gblɔ be, “nyagblɔɖila gã aɖe le mía dome vavã
míekpɔ mawu ŋutɔ ƒe asi wòwɔ dɔ le egbe ŋkeke sia dzi
”
nukunu si yesu wɔ gbe ma gbe la kaka ɖe yudea bliboa katã kple nutome siwo ƒo xlã yudea la me
yohanes ƒe nusrɔ̃lawo se nu siwo katã wɔm yesu nɔ eye woyi ɖagblɔe na yohanes
ale yohanes dɔ eƒe nusrɔ̃la eve ɖo ɖe yesu gbɔ be woabiae be, “wòe nye mesia la vavã loo alo míganɔ mɔ kpɔm na ame bubua?”
esi nusrɔ̃la eveawo va egbɔ la, wogblɔ nɛ be, “yohanes, mawutsidetanamelae dɔ mí ɖo ɖe gbɔwò be miabia wò be, ‘wòe nye ame si gbɔna loo, alo ɖe míakpɔ mɔ na ame bubu aɖea?’”
le gaƒoƒo ma tututu dzi la, eda gbe le dɔléla geɖewo kple fukpelawo kpakple ame siwo me gbɔgbɔ vɔ̃wo le la ŋu, eye wòʋu ŋku na ŋkuagbãtɔ geɖewo
eya ta eɖo ŋu na amedɔdɔawo be, “miheyi ɖagblɔ nu si miekpɔ kple nu si miese la fia yohanes bena, ŋkuagbãtɔwo le nu kpɔm, tekunɔwo le azɔli zɔm, eye anyidzelawo ŋuti le kɔkɔm, tokunɔwo le nu sem, ame kukuwo le tsitre tsim, eye wole nyanyui la gblɔm na ame dahewo
migblɔ kpe ɖe eŋu nɛ be, ‘ame siwo xɔ dzinye se la, woayra wo
’”
le amedɔdɔwo ƒe dzodzo vɔ megbe la, yesu ƒo nu na ameha la le yohanes ŋuti
ebia wo be, “ame kae nye ame si mieyi ɖakpɔ le yuda gbegbea? đe miekpɔe abe ame aɖe si yaƒoƒo vitɔ kekeake hã ʋuʋuna sesĩea
ne menye nenema o la, ekema nu kae mieyi ɖakpɔ? ame si do awu nyuiwoea? ao, ame siwo doa awu xɔasiwo eye wonɔa agbe kɔkɔ la, fiasãwo mee wokpɔa wo lena
ekema ame ka ƒomevi tututue mieyi be yewoakpɔ? nyagblɔɖilaa? vavã miekpɔe! le nyateƒe me la, ame si miekpɔ la wu nyagblɔɖila gɔ̃ hã
eyae nye ame si ŋu woƒo nu tsoe le mawunya me be, ‘mikpɔ ɖa! mele nye dɔla dɔ ge ɖa wòava do ŋgɔ na wò, ata mɔ le ŋgɔwò
’
ame aɖeke mede ŋgɔ wu yohanes le amegbetɔwo dome o, gake ame si nye suetɔ wu le mawufiaɖuƒea me la de ŋgɔ wui
”
ame siwo katã se yohanes ƒe mawunyagbɔgblɔ kpɔ dometɔ aɖewo siwo nye ame baɖawo kekeake la kpɔ ŋudzedze le mawu ƒe ɖoɖowo ŋu eye wona yohanes de mawutsi ta na wo
farisitɔwo kple agbalẽfialawo koe gbe be yewomaxɔ ɖoɖo si mawu wɔ na yewo la o
ale wogbe be yohanes made mawutsi ta na yewo o
azɔ yesu bia wo be, “aleke magblɔ tso dzidzime sia tɔgbi ŋu? nu ka ŋu matsɔ wo asɔ ɖo?
wole abe ɖevi siwo ƒo ƒu ɖe asime nɔ fefem la ene
ame siwo gblɔ na wo nɔewo be, ‘míeku dzidzɔha na mi, ke mieɖu ɣe o eye míedzi konyifahawo na mi, ke miefa avi hã o
’
yohanes mawutsidetanamela tsia nu dɔna, eye menoa wain o, ke miegblɔ be, ‘ame sia dze aɖaʋa
’
amegbetɔvi la va, eɖua nu eye wonoa nu, ke miegblɔ bena, ‘ame sia la nutsuɖula kple ahatsunolae eye wònye nudzɔlawo kple nu vɔ̃ wɔlawo xɔlɔ̃
miebuna be miaƒe nuwɔnawo dze, ke mawu ƒe nuwɔnawoe nye nyateƒe le ame siwo xɔa edzi sena la gbɔ
”
eva me be farisitɔ aɖe kpe yesu be wòava ɖu nu kple ye
esi wonɔ kplɔ̃a ŋu la,
nyɔnu gbolowɔla aɖe si se be yesu nɔ afi ma la yi ɖatsɔ ami ʋeʋĩ xɔasi aɖe ɖe asi
ege ɖe aƒea me eye wòyi ɖadze klo ɖe yesu ƒe afɔ nu eye wòfa aɖatsi kɔ ɖe eƒe afɔwo dzi va se ɖe esime afɔawo ƒo tsi nyuie
eya megbe la, etsɔ eƒe taɖa tutu yesu ƒe afɔwoe
azɔ egbugbɔ afɔawo eye wòʋu nu le ami ʋeʋĩ la nu hesi na wo
farisitɔ si kpe yesu la kpɔ nu si nɔ edzi yim eye esi wòdze si ame si ƒomevi nyɔnu sia nye ta la, egblɔ le eɖokui me be, “esia fia be yesu menye nyagblɔɖila aɖeke o, elabena nenye be mawue dɔe vavã la, anya ame si ƒomevi nyɔnu sia nye
”
yesu nya nu si bum farisitɔ la nɔ eya ta eyɔe be, “simɔn, nya aɖe le asinye medi be magblɔ na wò
” simɔn gblɔ nɛ be, “enyo, nufiala, gblɔe mase
”
yesu gblɔ ŋutinya sia nɛ be, “ŋutsu aɖe do ga sidi akpe ewo na ame aɖe eye wòdo sidi akpe ɖeka na ame bubu
wo dometɔ aɖeke mete ŋu xe fea o, ale wòtsɔ ga la ke wo ame evea
ame kae nèbu be alɔ̃ gadola sia ƒe nya gbɔ wu?”
simɔn ɖo eŋu be, “mebu be ame si wòtsɔ ga home gãtɔ kee lae alɔ̃e wu
” yesu gblɔ nɛ be, “pɛ, èɖo nyaa ŋu nyuie ŋutɔ
”
azɔ yesu trɔ ɖe nyɔnua ŋu eye wògblɔ na simɔn be, “ekpɔ nyɔnu si dze klo ɖe afi sia? esi meva aƒewò me la, mèna tsim be maklɔ ɖi le nye afɔwo ŋu o, ke nyɔnu sia klɔ wo kple eƒe aɖatsiwo eye wòtsɔ eƒe taɖa tutu woe
le mía de kɔnu nu la, ne míebe míado gbe na ame aɖe la, míegbugbɔa nu nɛ
wò la, mèwɔe nam o, gake nyɔnu sia gbugbɔ nye afɔwo zi geɖe tso esi meva afi sia
enye nudzeame be nãna amim masi ɖe ta gake mènam o, ke eya tsɔ ami xɔasi sia si ɖe nye afɔwo
le esia ta la, see be, wotsɔ eƒe nu vɔ̃ geɖe siwo wòwɔ la kee, elabena elɔ̃m ŋutɔ, ke ame si wotsɔ nu vɔ̃ ʋee aɖe ko kee la, ɖea lɔlɔ̃ ʋee aɖe ko fiana
”
yesu gblɔ na nyɔnua azɔ be, “wotsɔ wò nu vɔ̃wo ke wò
”
ame siwo nɔ klpɔ̃a ŋu kplii la gblɔ na wo nɔewo be, “ame ka ƒomevie ame sia buna be yenye ale be wòle yiyim le amewo ƒe nu vɔ̃wo tsɔm le wo kem?”
yesu gagblɔ na nyɔnua be, “wò xɔse ɖe wò, heyi le ŋutifafa me
”
le esia megbe la, yesu kplɔ eƒe nusrɔ̃lawo ɖe asi eye wode asi tsatsa me le du kple kɔƒe siwo le galilea nutomewo me la me nɔ gbeƒã ɖem mawufiaɖuƒe la ƒe vava
nyɔnu aɖe si me wònya gbɔgbɔ vɔ̃wo le kple esiwo ŋu wòda gbe le la kplɔ wo ɖo
wo dometɔ aɖewoe nye maria magdalatɔ, ame si me wònya gbɔgbɔ vɔ̃ adre le,
yohana, kuza srɔ̃, kuza sia nye fia herodes ƒe fiasã bliboa dzikpɔla, susana kple ame bubu geɖe siwo tsɔ woawo ŋutɔ ƒe ga kple nuɖuɖu nɔ yesu kple eƒe nusrɔ̃lawo dzi kpɔmii
gbe ɖeka esi ame geɖe gaƒo ƒu ɖe yesu ŋu be yewoase eƒe nyawo, eye bubuwo hã ganɔ mɔ dzi gbɔna tso du bubuwo me la, edo lo sia na wo be
“agbledela aɖe yi eƒe agble me be yeaƒã nuku
esi wònɔ nukuawo wum la, ɖewo ge ɖe mɔƒome eye amewo va zɔ wo dzi
xeviwo hã va fɔ ɖewo mi
nuku aɖewo hã ge ɖe kpenyigba dzi
nuku siawo de asi miemie me gake wova yrɔ elabena woƒe kewo mete ŋu yi tome ʋii afi si woakpɔ tsi le o
bubuwo ge ɖe ŋugbewo me eye womie kple ŋuawo gake ŋuawo va vu tsyɔ wo dzi eye wotsrɔ̃
nuku bubuwo ya ge ɖe anyigba nyui dzi, ale wotsi, tse ku alafa nanewo wu esi agbledela la wu
” esi wògblɔ ŋutinya sia vɔ la, egblɔ be, “ame si ƒe towo sea nu la, newɔ wo ŋutidɔ fifia
”
eƒe nusrɔ̃lawo va egbɔ be wòaɖe lododo la, gɔme na yewo
ke egblɔ na wo be, “miawo la, wona nunya mi be miase mawufiaɖuƒe la ƒe nu ɣaɣlawo gɔme, ke hena ame bubuwo la, meƒoa nu na wo le lododowo me ale be, ‘ne wokpɔ nu la, womadze sii o, ne wose nu hã la, womase egɔme o
’”
yesu gblɔ na wo be, “lododo la gɔmee nye si, nuku lae nye mawu ƒe nya si wòtsɔ vɛ na amegbetɔwo
mɔƒome afi si nuku aɖewo ge ɖo lae nye ame siwo ƒe dziwo ku atri
ame siawo ƒomevi sea mawu ƒe nya gake abosam vana eye wòɖea nya la le woƒe dzime ale be wometea ŋu xɔa edzi sena be woakpɔ ɖeɖe o
esiwo ge ɖe kpenyigba dzi lae nye ame siwo nu mawunya sese vivina gake womexɔnɛ ɖe woƒe dziwo me be wòatsi o
wonya be nya la nye nyateƒe eye woxɔa edzi se hã ɖe kple ɖee hena ɣeyiɣi aɖe
ke ne yometiti ƒe ya xɔdzo la ƒo ɖe wo ko la, woɖenɛ le dzime
nuku si ge ɖe ŋu me lae nye ame siwo sea mawunya eye woxɔnɛ sena, gake agbe sia me ƒe fuɖenamewo, kesinɔnuwo, aglotutu, dzidzɔkpɔkpɔwo kple ŋutilã ƒe dzidzɔdonamenuwo vuna tsyɔa nya la dzi le woƒe dziwo me, ale be wometea ŋu kpena ɖe ame ɖeka pɛ teti hã ŋu be wòaxɔ nyanyui la dzi se o
”
”ke anyigba nyui lae nye ame siwo ƒe dziwo me kɔ
ame siawo sea mawu ƒe nya la hewɔa edzi hã pɛpɛpɛ
wokakana nya la na ame bubuwo hã eye woawo hã xɔnɛ sena
”
ɣe bubu ɣi la, yesu bia ameawo be, “ame kae se kpɔ be ame aɖe si akaɖi eye wòtsɔ nu tsyɔ edzi be megaklẽ o
gbeɖe, akaɖi la, akaɖiti dzie wodanɛ ɖo be wòaklẽ be amewo nakpɔ nu
esia fia be gbe ɖeka la, woahe nu sia nu si le amewo ƒe dzi me la ɖe gaglãgbe be ame sia ame nakpɔ
le esia ta mikpɔ nyuie le nu siwo miesena la ŋu, elabena ame si si nu le la, eyae woagana nui, eye ame si si nu mele o la, woaxɔ esi wòbu be ele ye si la hã le esi
”
gbe ɖeka yesu nɔviawo kple dadaa wova be yewoakpɔe ɖa
le ɣemaɣi me la enɔ nu fiam amewo le aƒe aɖe me
ameawo sɔ gbɔ ale gbegbe be dadaa kple nɔviawo mete ŋu ge ɖe aƒea me le egbɔ o
ame aɖe va gblɔe na yesu be dadaa kple nɔviawo le edim be yewoakpɔ
esi yesu se be ye dada kple ye nɔviwo le xexe le ye dim la,
egblɔ bena, “danye kple nɔvinyewoe nye ame siwo katã sea mawunya la eye wowɔna ɖe edzi hã
”
gbe bubu gbe esi eya kple eƒe nusrɔ̃lawo nɔ ʋu aɖe me le ƒua dzi la, yesu bia tso nusrɔ̃lawo si be woaku ʋua yi ƒua ƒe go evelia dzi
esi wonɔ ƒua dzi yina la, yesu mlɔ anyi be yeadɔ alɔ̃ vie
le ɣeyiɣi sia me la, ya sesẽ aɖe de asi ƒoƒo me eye wova zu ahom dziŋɔ aɖe, eye woƒe agbe ɖo xaxa gã aɖe me
nusrɔ̃lawo ɖe abla va yesu gbɔ heʋuʋui eye wònyɔ
wogblɔ nɛ be, “aƒetɔ, aƒetɔ, míele nyɔnyrɔ̃m!” ale yesu fɔ eye wòblu ɖe ahom la ta
enumake ɖoɖoe gã aɖe zi eye ahom la dzudzɔ
ya la kple ƒutsotsoeawo dze kɔ anyi kpoo
azɔ ebia eƒe nusrɔ̃lawo be, “afi ka míaƒe xɔse le?” wo katã ƒe mo wɔ yaa eye vɔvɔ̃ lé wo
đeko wobia wo nɔewo be, “ame kae nye ame sia, bena ya kple ƒutsotsoewo gɔ̃ hã ɖoa toe?”
wova ɖi go ɖe garasenenyigba si le galilea ƒua godo la dzi
esi wonɔ go dom tso ʋua me ko la, ŋutsu aɖe si me gbɔgbɔ vɔ̃wo le ƒe geɖe la si du tso gadara dua me va kpe yesu
nɔƒe aɖeke mele ame sia si abe aƒe me ene o
agado siwo me woɖi ame kukuwo ɖo la me wòmlɔna henɔa amama
esi wòkpɔ yesu teti ko la etsɔ eɖokui xlã ɖe anyigba le eŋgɔ henɔ ɣli dom be, “nu ka dim nèle le gbɔnye wò yesu, mawu dziƒoʋĩtɔ la ƒe vi
meɖe kuku na wò, mègawɔ funyafunyam o!”
egblɔ nya sia elabena yesu de asi gbɔgbɔ vɔ̃ la nyanya me le eme xoxo
gbɔgbɔ vɔ̃ sia xɔ amea me ale gbegbe be ne woblae kple gakɔsɔkɔsɔ hã la, etsoa kɔsɔkɔsɔa bɔbɔe hesina ɖoa gbe
yesu bia gbɔgbɔ vɔ̃a be, “ŋkɔwò ɖe?” eɖo eŋu nɛ be; “ŋkɔnyeè nye akpeakpewo elabena miesɔ gbɔ
”
gbɔgbɔ vɔ̃awo ɖe kuku na yesu vevie be meganya yewo de do globo si seɖoƒe meli na o la me o
aƒehawo ƒe ha gã aɖe nɔ nu ɖum le to si te ɖe wo ŋu la kɔgo le ɣeyiɣi sia me eye gbɔgbɔ vɔ̃awo ɖe kuku na yesu be nena yewoayi aɖage ɖe wo me
ale yesu na mɔ wo
gbɔgbɔ vɔ̃awo do go le amea me yi ɖage ɖe haawo me
enumake haawo katã ƒu du sesĩe tso toa kɔgo yi ɖadze ƒu me doo heno tsi ku
hakplɔlawo lé du tsɔ sesĩe tu ta du siwo te ɖe afi ma la me eye esi wonɔ yiyim la, wonɔ nu si dzɔ la gblɔm na amewo
eteƒe medidi o, ameha gã aɖe va do be yewoakpɔ nu kple yewo ŋutɔ ƒe ŋkuwo
wokpɔ ame si me gbɔgbɔ vɔ̃awo nɔ kpɔ la, eƒe mo kɔ eye wòdo awu hebɔbɔ nɔ yesu ƒe afɔnu kpoo, esia wɔe be vɔvɔ̃ gã aɖe ɖo ameawo katã
ame siwo kpɔ ale si yesu da gbe le gbɔgbɔ vɔ̃tɔ la ŋui la gblɔe na wo tɔ bubuawo
ameawo vɔ̃ ale gbegbe be woɖe kuku na yesu be wòadzo le yewo gbɔ kpoo; ale yesu kple eƒe nusrɔ̃lawo ge ɖe ʋua me eye wotso ƒu la heyi go evelia dzi
hafi wòadzo la ame si me wònya gbɔgbɔ vɔ̃awo le la ɖe kuku nɛ vevie be yeayi kplii
ke yesu gbe gblɔ nɛ be,
“trɔ nãyi wò ƒometɔwo gbɔ eye nãgblɔ nu gã si mawu wɔ na wò la na wo
”ale ŋutsu sia dze mɔ nɔ tsatsam le dua me henɔ nukunu gã si yesu wɔ nɛ la gblɔm na ameawo
ame siwo nɔ ƒu la ƒe akpa si wova ɖi go ɖo la xɔe atuu elabena wonɔ mɔ kpɔm na eƒe vava xoxoxo
azɔ ŋutsu aɖe si ŋkɔe nye yairo si nye yudatɔwo ƒe ƒuƒoƒe dzikpɔlawo dometɔ ɖeka la va yesu gbɔ dze klo ɖe eƒe afɔnu heɖe kuku nɛ vevie be nekplɔ ye ɖo yi aƒe me
elabena vinyɔnuvi ɖeka hɔ̃ɔ si le ye si, si xɔ ƒe wuieve la le kudɔ ƒom
yesu dze eyome enumake gake ameha la mimii ɖo
nyɔnu aɖe nɔ afi ma ame si le ʋusisidɔ lém ƒe wuieve sɔŋ, gake ame aɖeke mete ŋu yɔ dɔe o
nyɔnu sia va te ɖe eŋu le emegbe eye wòka asi eƒe awuʋlaya to, enumake eƒe ʋusisidɔ la tɔ
ke yesu trɔ bia be, “ame kae ka asi ŋunye” ame aɖeke melɔ̃ be yee o
ke petro gblɔ nɛ be, “aƒetɔ ameha la mimi wò ɖo, eye wote ɖe ŋuwò kpokploe, ale ke wɔ nãbia be ame kae ka asi ŋunye hã ?”
yesu ɖo eŋu nɛ be, “gbeɖe, ame aɖe ɖoe koŋ ka asi ŋunye, elabena ŋusẽ si le menye la ƒe ɖe do le menye
”
nyɔnu si wɔ nenem nu sia la kpɔe be nu si yewɔ la le nyanya na yesu eya ta etsɔ vɔvɔ̃ kple dzodzo nyanyanya va dze klo ɖe eŋkume hegblɔ nu si ta wòka asi eŋu kple ale si wòkpɔ dɔyɔyɔ enumake la nɛ
yesu gblɔ nɛ be, “vinyɔnu, wò xɔse da gbe le ŋuwò
heyi le ŋutifafa me
”
le esime yesu nɔ nu ƒom na nyɔnua la, ame aɖe tso yairo ƒeme va do kple nya sia bena via nyɔnuvi sue la ku
amedɔdɔa gblɔ na yairo bena, “viwo la ku xoxo eya ta viɖe aɖeke mele eme be nãgaɖe fu na nufiala la o
”
esi yesu se nya si amea tsɔ vɛ la, egblɔ na ɖevia fofo be, “mègavɔ̃ o! wò ya xɔ dzinye se ko, ekema viwòa agagbɔ agbe
”
esi woɖo aƒea me la, yesu de se be ame aɖeke nagage ɖe xɔ si me ɖevia le kple ye o, negbe petro, yohanes, yakobo, kple ɖevia fofo kple dadaa ko
aƒea me ŋutɔ yɔ fũu kple konyifala siwo nɔ avi fam
yesu gblɔ na wo be, “midzudzɔ avia
đevia meku o, alɔ̃ ko dɔm wòle!”
nya sia ɖi kokoe na ameawo, elabena wonya nyuie be ɖevia ku
azɔ yesu zɔ ɖe ɖevia dzi le xɔa me eye wòlé eƒe alɔnu heyɔe gblɔ be, “vinye tsi tre”
agbe gaɖo ɖevia me enumake eye wòtsi tre kpla
yesu gblɔ na ameawo be, “mina nanee wòaɖu!”
dzi dzɔ ɖevia dzilawo ŋutɔ
ke yesu de se na wo vevie be womegagblɔ nu si dzɔ la na ame aɖeke o
gbe ɖeka yesu yɔ eƒe nusrɔ̃la wuieveawo ƒo ƒui eye wòna ŋusẽ wo be woanya gbɔgbɔ vɔ̃wo do goe le ameawo me eye woada gbe le dɔ ƒomevi vovovowo lélawo ŋu
le esia megbe la, edɔ wo ɖa be woagblɔ mawufiaɖuƒe la ƒe vavanya na ame sia ame eye woayɔ dɔ dɔléle ɖe sia ɖe ƒomevi
ede se na wo be, “migatsɔ atizɔti teti hã ɖe asi o
ne mieɖo du aɖe me la, midze aƒe ɖeka ko me
”
nenye be amewo mexɔ mi le du aɖe me o la, ekema miʋuʋu ke si le miaƒe afɔwo ŋuti la ɖi hena ɖaseɖiɖi le dua ŋuti
”
ale nusrɔ̃lawo dze mɔ nɔ tsatsam le du kple kɔƒewo me, henɔ nyanyui la kakam eye wonɔ gbe dam le dɔnɔwo hã ŋu
esi herodes, si nye gɔvina la, se nukunu siwo wɔm yesu nɔ la, etsi dzimaɖeɖi eye eƒe susu hã ɖe fu nɛ ŋutɔ elabena ese ame aɖewo nɔ gbɔgblɔm be, “yohanes mawutsidetanamelae gagbɔ agbe
”
ame bubuwo hã nɔ gbɔgblɔm be, “eliya alo nyagblɔɖila xoxoawo dometɔ ɖekae fɔ tso ame kukuwo dome
” nya siawo ƒomevi nɔ ɖiɖim le anyigba blibo la dzi
le esia ta herodes gblɔ na eɖokui be; “nye ŋutɔe tso ta le yohanes nu, ke ame kae nye sia esi ŋu mele nya wɔnuku siawo sem tsoe?” ale wòdi vevie be yeakpɔ yesu
apostoloawo trɔ gbɔ va gblɔ ale si wode dɔ si gbe wòɖo wo ɖo la na yesu
emegbe la yesu kplɔ wo dzoe dzaa yi betsaida dua me
gake ame geɖewo nya afi si yim wonɔ xoxoxo eya ta wokplɔ wo ɖo
exɔ wo alɔ eve eye wògade asi nufiafia wo me tso mawufiaɖuƒe la ŋu eye wòyɔ dɔ dɔnɔwo hã le wo dome
le ɣetrɔ miaa la, eƒe nusrɔ̃la wuieveawo va ƒoe ɖe enu be, “na mɔ ameawo be woayi kɔƒewo kple agble siwo te ɖe afi sia la me aɖadi nuɖuɖu kple dɔƒe na wo ɖokuiwo, elabena naneke mele teƒe tsoabo sia woaƒle aɖu o
”
yesu ɖo eŋu na wò be, “miawoe wòle be miadi nuɖuɖu na wo woaɖu
” woawo hã gagblɔ nɛ be, “aleke míawɔ ana nu wo woaɖu esi wònye be abolo atɔ̃ kple tɔmelã eve koe le miawo ŋutɔ si, alo ɖe nèdi be miayi aɖaƒle nuɖuɖu na ame gbogbo siawoa?”
wogblɔ esia elabena ameha la ƒe xexlẽme ade akpe atɔ̃
yesu gblɔ na nusrɔ̃lawo be, “migblɔ na ameawo be woanɔ anyi ɖe hatsotsowo me; ame abe blaatɔ̃ lɔƒo ene nenɔ hatsotso ɖeka me”
ale ameha la nɔ anyi nenema
azɔ yesu tsɔ abolo atɔ̃ kple tɔmelã evea eye wòwu mo dzi ɖe dziƒo heda akpe ɖe wo ta
eŋe wo me kakɛkakɛ eye wòtsɔ wo na nusrɔ̃lawo be woatsɔ wo aɖo ameawo ƒe akɔme
ame sia ame ɖu nu ɖi ƒo eye le nua ɖuɖu vɔ megbe la, wofɔ kakɛ siwo susɔ la de kusi wuieve sɔŋ me
gbe ɖeka la, esi yesu nɔ gbe dom ɖa la, eƒe nusrɔ̃lawo nɔ egbɔ eye wòbia wo be, “ame kae amehawo gblɔna be menye?”
nusrɔ̃lawo ɖo eŋu nɛ be, “ame aɖewo be wòe nye yohanes mawutsidenatamela la, bubuwo be eliya, eye ɖewo hã gblɔ be blemanyagblɔɖilawo dometɔ ɖeka si gbɔ agbe lae nènye
”
yesu bia wo be “miawo ya ɖe ame kae miebu be menye?” petro ɖo eŋu nɛ be, “wòe nye mawu ƒe kristo la!”
ke ede se na wo vevie bena womegagblɔ nya sia na ame aɖeke o
eyi dzi gblɔ na wo be, “ele be nye mesia la makpe fu geɖe
yudatɔwo ƒe dumegãwo, osɔfogãwo kple agbalẽfialawo agbe nu le gbɔnye
woawum, ke magagbɔ agbe le ŋkeke etɔ̃a gbe
”
egblɔ na wo be, “ame si di bena yeanɔ yonyeme la, ele nɛ be wòaɖe asi le xexe sia me nyawo ŋu atsɔ eƒe atsitsoga gbe sia gbe eye wòanɔ ŋunye ɖaa
ame si tsɔ eƒe agbe ɖo anyi ɖe tanye la; aɖee boŋ, ke ame si adi vevie be yeaɖe yeƒe agbe la abui
”
viɖe ka ame akpɔ ne nu siwo katã le xexe sia me la zu etɔ ke to esia me la, wòabu eya ŋutɔ ƒe agbe? ”
ame siwo katã nye ŋutɔ kple nye nyawo le ŋu kpem na fifia la, woaɖo ŋku edzi be, ne nye amegbetɔvi la, metrɔ va le bubu gã si fofonye anam la me, eye mawudɔla kɔkɔewo ƒo xlam la, ekema nye hã makpe ŋu le nenem me siawo ŋu
enye nyateƒe matrɔmatrɔ be mia dometɔ aɖewo siwo le tsi tre ɖe afi sia la maku akpɔ o, va se ɖe esime miaƒe ŋkuwo akpɔ mawufiaɖuƒe la!”
le ŋkeke enyi megbe la, yesu kplɔ petro, yakobo kple yohanes ɖe asi woyi togbɛ aɖe dzi afi si wòɖo be yeado gbe ɖa le
esi wònɔ gbe dom ɖa la, eƒe mo de asi keklẽ me
eƒe awuwo fu tititi henɔ dzo dam miamiamia
ŋutsu eve, mose kple eliya,
do kple ŋutikɔkɔe gã aɖe henɔ nu ƒom kple yesu
woƒo nu tso eƒe dzodzo si ava va eme kpuie le yerusalem la ŋu
le ɣeyiɣi sia me la, petro kple nɔviawo nɔ alɔ̃ dɔm bɔkɔɔ
esi wonyɔ la wokpɔ be keklẽ kple ŋutikɔkɔe gã aɖe ƒo xlã yesu eye ŋutsu eve le tsitre ɖe egbɔ
esi ŋutsu eveawo nɔ dzodzom le yesu gbɔ la, petro gblɔ nɛ be, “aƒetɔ, enyo be míeva afi sia
na míatu agbadɔ etɔ̃, ɖeka na wò, ɖeka na mose eye ɖeka na eliya
” evɔ petro menya nya si gblɔm wònɔ o
esi wònɔ nya siawo gblɔm la, alilĩkpo keklẽ aɖe va tsyɔ wo dzi, eye vɔvɔ̃ gã aɖe lé wo
gbe aɖe ɖi tso alilikpo la me be, “ame sia nye vinye, si metia la, míɖo toe!”
esi gbea ɖi vɔ ko la, yesu ɖeɖe koe susɔ ɖe teƒea kple eƒe nusrɔ̃lawo
nusrɔ̃la siawo mekɔ nu le nu si teƒe wokpɔ la dzi na ame aɖeke o, hena ɣeyiɣi didi aɖe
le ŋufɔke esi woɖi tso togbɛa dzi gbɔna la, ameha gã aɖe va kpe yesu
ŋutsu aɖe si nɔ wo dome la, kɔ gbe dzi gblɔ nɛ be, “nufiala, ŋutsuvi si le afi sia la koe nye vi le asinye
ke gbɔgbɔ vɔ̃ aɖe dzea edzi enuenu esi wɔnɛ be wòdoa ɣli sesĩe
etsɔnɛ xlãna ɖe anyi sesĩe ale be futukpɔ dona le enu bɔbɔbɔ
gbɔgbɔ vɔ̃ sia ɖea fu nɛ ɣesiaɣi kloe eye menana wòkpɔa vovo kura o
meɖe kuku na wò nusrɔ̃lawo be woanyae le eme gake womete ŋui o
”
yesu xɔ edzi gblɔ na eƒe nusrɔ̃lawo be, “o mi dzidzime maxɔse kple dzidzime totro kpaɖikpaɖi
ɣekaɣi manɔ mia gbɔ eye mado dzi ahe mi ase ɖo? kplɔ viwòŋutsuvi la va afii
”
esi ŋutsuvia gbɔna ɖe yesu gbɔ la, gbɔgbɔ vɔ̃ la gaxlãe ɖe anyigba sesĩe eye wònyamae ŋutɔ
ke yesu ɖe gbe na gbɔgbɔ vɔ̃a be wòado go le ɖevia me eye wòdo le eme enumake; ale yesu da gbe le ɖevia ŋu hetsɔe na fofoa
ame sia ame ƒe mo wɔ yaa le ale si yesu ɖe mawu ƒe ŋusẽ fiae la ta
esi ameha la nɔ nu ƒom le nu wɔnuku siwo katã wɔm wònɔ ŋu la, yesu trɔ ɖe nusrɔ̃lawo gbɔ, gblɔ na wo be,
“miɖo to afii eye mialé nya si gblɔ ge mele na mi la ɖe ta me
wole nye mesia la de ge asi
”
gake nusrɔ̃lawo mese nya si wògblɔ la gɔme o, elabena wotsyɔ nu woƒe susuwo dzi, gawu la wovɔ̃ be yewoabia egɔme ase
azɔ ʋiʋli aɖe va ɖo nusrɔ̃lawo dome le ame si anye gã wu
ke yesu nya nya si ʋlim nusrɔ̃lawo nɔ eya ta ekɔ ɖevi sue aɖe da ɖe eƒe axadzi
eye wògblɔ na wo be, “ame si akpɔ ɖevi sue abe esia ƒomevi ene dzi la, ekema nye dzie ma wòkpɔ
ke ame si le dzinye kpɔm la, mawu si dɔm ɖa lae ma dzi kpɔm wòle
ale si miekpɔa ame bubuwo dzii lae woakpɔ hafi anya miaƒe gãnyenye
”
yesu ƒe nusrɔ̃la yohanes va egbɔ va gblɔ nɛ be, “aƒetɔ, míekpɔ ame aɖe wònɔ gbɔgbɔ vɔ̃wo nyãm le wò ŋkɔ me ale míegbe nɛ be megawɔe o elabena menye mía dometɔ ɖekae wònye o
”
yesu ɖo eŋu nɛ be, “mele be miawɔ nenema o, elabena ame si metsi tre ɖe mia ŋu o la le mia dzi
”
esi yesu ƒe ɣeyiɣi si wòle be wòatrɔ ayi dziƒo nɔ aƒe tum la, eɖo ta me kplikpaa ɖo ta yerusalem,
eye le mɔa dzi la, edɔ amewo ɖo ɖe samaria kɔƒe aɖe me be woaɖadi xɔ da ɖi na yeƒe vava
gake kɔƒea me tɔwo gbe be yewomana xɔ amedɔdɔawo o, esi wònye yerusalem woɖo yina ta
esi wova gblɔ nyaa na yesu la, yakobo kple yohanes gblɔ na yesu be, “aƒetɔ, míaɖe gbe na dzo be wòatso dziƒo ava fĩa wo oa?”
gake yesu trɔ ɖe wo gbɔ eye wògbe nya na wo gblɔ be, “alo ɖe mienya gbɔgbɔ si tɔgbi tɔ mienye o maha? elabena amegbetɔvi la meva be yeatsrɔ̃ amewo o, ke boŋ bena yeaɖe wo
”
ale wodzo yi kɔƒe bubu me
esi wonɔ mɔa dzi nɔ yiyim la, ame aɖe va tu yesu gblɔ nɛ bena, “medi be makplɔ wò ɖo ayi afi sia afi si nayi
”
yesu ɖo eŋu nɛ be, “nyae be, afi si maziɔ nye ta ɖo teti hã mele asinye o
abeiwo la do le wo si wodɔa eme, xeviwo hã atɔ le wo si wodɔa eme, gake nye ame si nye mesia la, dɔƒe aɖeke kura mele asinye le xexeame o
”
egblɔ na ame bubu be, “dze yonyeme!” ke ŋutsu la ɖo eŋu be, “aƒetɔ, na mayi aɖaɖi fofonye gbã hafi
”
yesu ɖo eŋu gblɔ nɛ bena, “na ame siwo nye ame kukuwo la naɖi woƒe ame kukuwo, ke wò ya yi naɖe gbeƒã mawufiaɖuƒe la na amewo
”
ame bubu aɖe si hã wòyɔ la gblɔ nɛ be, “aƒetɔ, madze yowòme gake na mayi aɖakla nye ƒometɔwo gbã hafi mava
”
yesu gblɔ nɛ be, “ame si ɖea eƒe susu ɖa le dɔ si meɖo nɛ ŋu la, medze na mawufiaɖuƒe la me yiyi o
”
azɔ aƒetɔ yesu tia nusrɔ̃la bubu blaadre-vɔ-eve eye wòdɔ wo eve, eve ɖo ɖe du kple kɔƒe siwo me eya ŋutɔ ɖo be yeava yi emegbe la me
egblɔ na wo be, “nuŋeŋe la sɔ gbɔ, gake dɔwɔlawo mede ha o, eya ta miɖe kuku na nuŋeŋe la ƒe aƒetɔ bena, woadɔ dɔwɔlawo aɖo ɖe eƒe nuŋeŋe la me
azɔ miheyi eye miɖo ŋku edzi be miele abe alẽ siwo wodɔ ɖo ɖe amegãxiwo dome ene
migatsɔ ga aɖeke ɖe asi o, migatsɔ kotoku loo alo afɔkpa dodo bubu o
migagblẽ ɣeyiɣi le mɔ dzi anɔ gbe dom na amewo o!”
ne miege ɖe aƒe aɖe me la, miyra emetɔwo,
nenye be wodze na yayra sia xɔxɔ la, ekema anɔ wo dzi ɖaa, ke ne womedze na yayra la o la, agatrɔ va mia gbɔ
”
nenye be mieɖo kɔƒe aɖe me la, miganɔ tsatsam tso aƒe me yi aƒe me o, midze aƒe ɖeka ko me, eye miaɖu nu alo ano nu sia nu si wotsɔ ɖo mia kɔme la nu maƒomaƒoe
nenye be wona nane mi la, migagbe exɔxɔ o elabena dɔwɔla ɖe sia ɖe dze na eƒe fetu
”
nenye be miege ɖe du aɖe me eye dua me tɔwo xɔ mi nyuie la, ekema miɖu nu sia nu si wotsɔ ɖo miaƒe akɔme
mida gbe le dɔnɔ siwo le afi ma la ŋu eye miɖe gbeƒã na wo bena, ‘mawufiaɖuƒe la va ɖo mia dome vɔ azɔ
’”
ne womexɔ mi le du aɖe me o la, mige ɖe dua ƒe ablɔwo dzi ne miagblɔ be,
‘míeʋuʋu miaƒe du ƒe ke si lé ɖe afɔwo ŋuti na mí ɖi abe ɖaseɖiɖi ene
ke minya nyuie be
mawufiaɖuƒe la gogo
mele gbe tem ɖe edzi na mi be, nuwo anɔ bɔbɔe na sodom wu du sia le ʋɔnudrɔ̃gbe la
baba na wò korazin! baba na wò betsaida! elabena ne tiro kple sidɔn duwo mee mewɔ nukunu siwo mewɔ le mia dome le la, anye ne ameawo trɔ dzime xoxoxo, ata akpanyakotoku abɔbɔ nɔ afi me
le nyateƒe me, tohehe si woana tiro kple sidɔn la anɔ wodzoe wu esi woana mi le ʋɔnudrɔ̃gbea
mi kapernaumtɔwo ya ɖe, ɖe wole mia kɔ ge ɖe dzi ayi dziƒoea? gbeɖe, woaɖiɖi mi ɖe dzomavɔ la me
”
egblɔ na nusrɔ̃lawo be, “ame siwo xɔ mi la nyee woxɔ
ame siwo gbe mi la nyee wogbe eye ame siwo gbem la gbe mawu ame si dɔm ɖa la
”
esi nusrɔ̃la blaadre-vɔ-eveawo trɔ gbɔ la, wogblɔ nɛ dzidzɔtɔe be, “ne míeyɔ wò ŋkɔ ko la, gbɔgbɔ vɔ̃wo gɔ̃ hã ɖoa to mí
”
yesu ɖo eŋu be, “nyateƒee, nye ŋutɔ mekpɔ abosam wòge tso dziƒo abe dzikedzo ene!
mena ŋusẽ mi be miaɖu futɔ la ƒe ŋusẽwo katã dzi, eye be miazɔ le dawo kple ahɔ̃wo dzi anya avuzi le wo dzi
ke nuvevi aɖeke mawɔ mi o
gake migakpɔ dzidzɔ bena gbɔgbɔ vɔ̃wo ɖo to mi o
ke boŋ midzɔ dzi be woŋlɔ miaƒe ŋkɔwo ɖe dziƒonɔlawo dome
”
gbɔgbɔ kɔkɔe yɔ eƒe dzime fũu kple dzidzɔ blibo eye wògblɔ be, “mekafu wò, o fofo, dzi kple anyigba ƒe aƒetɔ, be nèɣla nu siawo ɖa tso xexe sia me nunyalagãwo gbɔ eye nèɖee fia ame siwo xɔ dziwò se abe ɖeviwo ene
nyateƒe, fofo akpe na wò elabena aleae nèdi be wòanɔ
nyee nye fofonye ƒe amedɔdɔ le nu sia nu me
ame aɖeke menya vi la o, negbe fofo la ko, eye ame aɖeke hã menya fofo la o, negbe vi la kple ame siwo wòlɔ̃ ɖe eɖokui fia la ko
”
azɔ etrɔ ɖe nusrɔ̃la wuieveawo ŋu eye wògblɔ na wo dzaa be, “wona mɔnukpɔkpɔ gã aɖe mi be miekpɔ nu siwo miekpɔ la
nyagblɔɖilawo kple fia siwo nɔ anyi tsã la di vevie be yewoanɔ anyi le ŋkeke siawo me eye yewoakpɔ eye yewoase nu siwo miekpɔ kple nu siwo miese la hafi!”
gbe ɖeka agbalẽfiala aɖe si nya mose ƒe seawo nyuie ŋutɔ la va be yeado yesu ƒe nyateƒetɔnyenye kpɔ
ebiae be, “nu kae wòle be ame nawɔ be agbe mavɔ nasu esi?”
yesu ɖo eŋu nɛ be, “aleke mose ƒe sea gblɔ tso nu sia ŋuti?”
agbalẽfiala la ɖo eŋu be, “mose ƒe se la gblɔ be, ‘lɔ̃ aƒetɔ wò mawu la kple wò dzi kple luʋɔ blibo, kpakple wò susu kple wò ŋusẽ katã hã, eye nãlɔ̃ hawòvi abe wò ŋutɔ ɖokuiwò ene
’”
yesu gblɔ nɛ be, “èɖo eŋu nyuie ŋutɔ, heyi eye nãwɔ esiawo katã, ekema agbe mavɔ la asu asiwò!”
ŋutsu sia di be yeatso afia na ye ɖokui elabena eya ŋutɔ melɔ̃a ame sia ame o, eya ta wòbia yesu be, “ame kae nye hanyevi?”
yesu ɖo biabia sia ŋu nɛ kple lododo sia be, “ŋutsu aɖe si nɔ mɔ zɔm tso yerusalem yina ɖe yeriko la va ge ɖe adzodalawo sime
adzodala siawo ƒoe nyuie eye woɖe ga kple eƒe awuwo le eŋu hegblee ɖe mɔa to wònɔ kudɔ ƒom
”
dzɔgbenyuitɔe la, yudatɔwo ƒe osɔfo aɖe va to afi ma yina
esi wòkpɔ amea le mɔa to la, edze to eŋu yi ɖato mɔa ƒe akpa evelia eye wòdzo le egbɔ
levitɔ aɖe si nye ame siwo naa kpekpeɖeŋu le gbedoxɔ me la dometɔ aɖe hã va kpɔ amea wòmlɔ mɔa to gake eya hã tso eme dzo
”
gake samariatɔ, ame siwo womebuna ɖe naneke me o hã va yina eye esi wòkpɔ amea la, eƒe nu wɔ nublanui nɛ ŋutɔ
etɔ, dze klo ɖe egbɔ eye wòklɔ eƒe abiawo hetsɔ atike ɖo wo me
emegbe ekɔe da ɖe eƒe tedzi dzi eye wòkplɔe ɖɔɖɔɖɔ va ɖo amedzrodzeƒe aɖe eye wònɔ egbɔ zã bliboa
esi ŋu ke la, samariatɔ la tsɔ sidi akpe blaeve na amedzrodzeƒea dzikpɔla be wòatsɔ akpɔ amea dzii
egblɔ kpe ɖe eŋu be, ‘nenye be nu si miegblẽ ɖe eta sɔ gbɔ wu ga home si metsɔ na mi la, mava xe fea mamlea nenye be megatrɔ va afii’” 
yesu bia agbalẽfiala la azɔ be,
“le ame etɔ̃ siawo dome ɖe, kae nèbu be enye havi na ame si dze adzodalawo sime?”
ŋutsu la ɖo eŋu nɛ be, “ame si kpɔ nublanui nɛ lae nye ehavi
” yesu gblɔ nɛ be, “eɖo eŋu nyuie, heyi eye wò hã nawɔ nenema
”
yesu kple eƒe nusrɔ̃lawo nɔ woƒe mɔzɔzɔa dzi ɖo ta yerusalem eye wova ɖo kɔƒe aɖe me
nyɔnu aɖe si woyɔna be marta la xɔ wo ɖe eƒe aƒe me
marta nɔvi maria va nɔ yesu ƒe afɔnu le anyigba nɔ eƒe nyawo sem
ke marta ya tsi dzodzodzoe nɔ nu ɖam na yesu
sẽe la, marta te ɖe yesu ŋu eye wògblɔ nɛ be, “aƒetɔ mèkpɔe be medze be nɔvinye nanɔ anyi ɖe afi sia eye nye ɖeka manɔ dɔawo katã wɔm oa? gblɔ nɛ be neva kpe ɖe ŋunye
”
gake yesu ɖo eŋu nɛ be, “o, marta, marta, èle agbagba dzem le fu ɖem na ɖokuiwò le nu geɖewo ŋuti
ke nu ɖeka koe le vevie, eyae nye nu si maria tia, eya womele exɔ ge le esi o
”
gbe ɖeka yesu nɔ gbe dom ɖa le teƒe aɖe
esi wòwu nu la, eƒe nusrɔ̃lawo dometɔ ɖeka te ɖe eŋu eye wògblɔ nɛ be
“aƒetɔ, fia gbedodoɖa aɖe mí abe ale si yohanes fia eƒe nusrɔ̃lawo ene
”
gbedodoɖa si yesu fia wo lae nye esi
“mía fofo, woade bubu wò ŋkɔ kɔkɔe la ŋu ɖaa, na wò fiaɖuƒea nava kaba
na nuɖuɖu mí gbe sia gbe,
tsɔ miaƒe nu vɔ̃wo ke mí le esi mietsɔ ame siwo da vo ɖe mía ŋuti la tɔwo kewo ta, eye megana be míage ɖe tetekpɔ me o
”
tete egblɔ na wo be, “le kpɔɖeŋu me ne xɔ̃ aɖe le mia dometɔ ɖeka si, eye wòyi xɔ̃a gbɔ zatitina hegblɔ nɛ be, ‘xɔ̃nye do abolo etɔ̃ nam,
elabena xɔ̃nye aɖe si le mɔ zɔm la va dzem eye naneke meli matsɔ nɛ wòaɖu o
’
”ekema ame si le xɔ me la aɖo ŋu be, ‘megaɖe fu nam o
míedo ʋɔa xoxo eye nye kple vinyewo míemlɔ anyi
nyemate ŋu afɔ ava na naneke wò o
’ ”
mele egblɔm na mi be, nenye be xɔ̃wòa mefɔ ʋu ʋɔa o, togbɔ be xɔ̃wò wònye hã la, ne eƒo ʋɔa atraɖii la, afɔ ava tsɔ nu sia nu si dim nèle la na wò elabena èku kutri bia nu si dim nèle la atraɖii
alea tututue wònɔna le gbedodoɖa hã me
ne miebia nu la, woana mi, ne miedi nu la, miakpɔe, eye ne mieƒo ʋɔa la, woaʋui na mi ɣesiaɣi
ame sia ame si bia nu la, xɔa nu si wòbia, ame siwo dia nu la kpɔnɛ eye woaʋu ʋɔa na ame sia ame si aƒoe la
”
mi ame siwo nye vi fofowo ɖe, nenye be viwò, bia abolo wò ɖe, kpee nãtsɔ nɛa? ne wòbia tɔmelã ɖe, dalãe nãtsɔ nɛa?
alo ne ebia koklozi ɖe, ahɔ̃e nãtsɔ nɛa? gbeɖe miewɔa esia o!
azɔ nenye be mi ame siwo nye nu vɔ̃ wɔlawo mienaa nu si mia viwo bia mi wo la, ɖee mienya be mia fofo si le dziƒo la anyo dɔme, ana gbɔgbɔ kɔkɔe la ame siwo biae la oa?”
gbe ɖeka yesu nya gbɔgbɔ vɔ̃ do goe le tokunɔ aɖe me eye amea de asi nuƒoƒo me enumake
ame siwo nɔ afi ma la kpɔ dzidzɔ hetso aseye le nukunu sia ta
gake ame aɖewo nɔ ameawo dome siwo gblɔ be, “mewɔ nuku be ame sia le gbɔgbɔ vɔ̃wo nyam le amewo me o, elabena exɔ ŋusẽ tso satana, si nye gbɔgbɔ vɔ̃wo ƒe fia la gbɔ!”
ame bubuwo di tso esi be wòana dzesi aɖewo nadze le yame si afia be eyae nye mesia la vavã
yesu dze si nu si nɔ ame siawo katã ƒe susu me eya ta egblɔ be, “ne dukɔ aɖe me tɔwo ma ɖe wo nɔewo ŋu hele aʋa wɔm la, dukɔa agbã, nenema ke nenye be aƒe aɖe me yɔ fũu kple dzre la, mate ŋu anɔ te o
”
nenye be enye nyateƒe abe ale si miegblɔe be satanae le dɔ wɔm le menye be menya eƒe gbɔgbɔ vɔ̃wo ɖa la, aleke eƒe fiaɖuƒe anɔ tee?
eye nenye be satana ƒe ŋusẽe le menye ɖe, nu kae le miawo ŋutɔ miaƒe amewo me? woawo hã tea ŋu nyaa gbɔgbɔ vɔ̃wo ɖa? alo miebu be esia fia kɔtee be satana ƒe gbɔgbɔe le wo mea? mibia wo se kpɔ be miaƒe nya la nye nyateƒe mahã?
azɔ ne mele gbɔgbɔ vɔ̃wo nyam kple mawu ƒe ŋusẽ la, ekema efia be mawufiaɖuƒe la va ɖo mia dome
nenye be ŋusẽtɔ aɖe kpla eƒe aʋawɔnuwo eye wole eƒe fiasã ŋu dzɔm la, eƒe nuwo anɔ dedie
gake ne ame si sẽ ŋu wui va dze edzi eye wòxɔ ŋusẽ le esi la, axɔ eƒe aʋawɔnu siwo ŋu wòle ŋu ɖom ɖo le esi eye wòama eƒe nunɔamesiwo
”ame si mele dzinye o la tsi tre ɖe ŋunye, eye ne ame aɖe mele kpekpem ɖe ŋunye o la, ele nye dɔ me gblẽm nam
”
nenye be wonya gbɔgbɔ vɔ̃ le ame aɖe me la, gbɔgbɔ vɔ̃a nɔa tsatsam nɔa sitsoƒe dim le dzogbe kple teƒe teƒewo
nenye be mekpɔ teƒe aɖeke o la, etrɔna yina ɖe ame si me wòdo go le la me
ne wòkpɔ be wowɔ yeƒe nɔƒe xoxo la wòle dzadzɛ la,
eyina ɖayɔa gbɔgbɔ vɔ̃ adre bubu siwo vɔ̃ɖi wui la wogena ɖe amea me
esia wɔnɛ be ame sia ƒe nɔnɔme gblẽna ɖe edzi wu tsã
”
esi yesu nɔ nya siawo gblɔm la, nyɔnu aɖe si nɔ ameawo dome la do ɣli be, “mawu neyra dawò ƒe ƒodo si me nèmlɔ kple no si nèno
”
yesu ɖo eŋu nɛ be, “enyo gake woayra geɖe wu esia ame siwo sea mawunya la eye wowɔa edzi pɛpɛpɛ
”
esi amehawo le ƒu ƒom ɖe edzi la yesu gblɔ be, “esia nye dzidzime vɔ̃ɖi si le dzesi dim, gake womana dzesi aɖeke tsɔ wu yona ƒe dzesi o
elabena ale si yona nye dzesi na ninivetɔwoe la, nenema ke amegbetɔvi la anye dzesi na dzidzime siae
”
le ʋɔnudrɔ̃ŋkekea dzi la, nyɔnufia si tso seba la atsi tre afia asi dzidzime sia eye wòabu fɔ wo, elabena ezɔ mɔ tso didiƒe aɖe ke va be yease salomon ƒe nufiamenyawo
evɔ ame si de ŋgɔ wu salomon sãa la le afii gake ame ʋee aɖewo koe ɖoa toe
”
ninivetɔwo kura gɔ hã abu fɔ dukɔ sia, elabena woawo la wotrɔ dzime esime yona va gblɔ mawunya na wo, ke ame si kɔ wu yona boo la le afii gake dukɔ sia gbe be yewomaɖo toe o
”
ame aɖeke mesia akaɖi tsɔna ɣlana ɖe nu te o, ke boŋ etsɔnɛ dana ɖe akaɖiti dzi bena wòaklẽ na ame siwo katã le xɔa me
wò ŋkue nye akaɖi na wò ŋutilã
ne wò ŋku dzi kɔ la, wò ŋuti hã akɔ
ke ne ŋku vɔ̃ɖi le asiwò la, mate ŋu akpɔ kekeli la o, elabena ãtsi viviti me
eya ta mikpɔ nyuie bena miagaxe mɔ na kekeli la o
nenye be èkɔ le ɖokuiwò me eye viviti aɖeke mele mewò o la, ekema wò gota gome hã aklẽ abe akaɖi keklẽ gã aɖee wosi ɖe mewò ene
”
esi yesu wu nya siawo gbɔgblɔ nu la, farisitɔ aɖe kpee be wòava ɖu nu le ye gbɔ, ale wòyi ɖe eme hebɔbɔ nɔ kplɔ̃a ŋu
ke esi farisitɔ la kpɔ be yesu meklɔ ŋui gbã hafi be yeaɖu nu o la, eƒe mo wɔ yaa
yesu gblɔ nɛ be, “mi farisitɔwo la, miewɔa nu le gota abe ɖe miedza ene, evɔ miaƒe dzime ya ƒoɖi kpekpekpe, ŋubiabiã kpakple tamesesẽ sɔŋ koe le mia me
mi movitɔwo! menye mawue wɔ nu sia nu godo kple eme oa?
dzadzɛnyenye nyuitɔe nye esi woɖe fia to dɔmenyowɔwɔ me
”
gake mele egblɔm na mi farisitɔwo! togbɔ be mieɖoa ŋku edzi tsɔna miaƒe nukpɔkpɔwo ƒe ewolia nana mawu hã, miedrɔ̃a ʋɔnu dzɔdzɔe o eye mieŋlɔna be be mawu ƒe lɔlɔ̃ li gɔ̃ hã
enyo be miatsɔ miaƒe nukpɔkpɔwo ƒe ewolia aɖo mawu ŋkume, gake mele be miaŋlɔ nu vevi siawo be o
”baba na mi farisitɔwo! elabena mielɔ̃a bubuteƒenɔnɔ le miaƒe ƒuƒoƒewo eye miedina be amewo nado gbe na yewo kple bubu tɔxɛ nenye be miezɔ to ablɔ dzi va yina
le nyateƒe me la ʋunudɔdrɔ̃ sesẽ aɖe le mia lalam
đeko miele abe yɔdo siwo dzi gbe vu tsyɔ ene
amewo va toa mia dzi eye womenya nu dziŋɔ si dzi zɔm wole o
”
agbalẽfialawo dometɔ ɖeka si hã nɔ ameawo dome la yɔe eye wògblɔ nɛ be, “aƒetɔ, le nya si nègblɔ fifi laa me la, edo vlo miawo hã
”
yesu ɖo eŋu nɛ bena, “esia le me vavã elabena nu dziŋɔ siawo le miawo hã lalam, elabena miedina be amewo nanɔ xɔse ƒe agbe ɖe ɖoɖo aɖewo nu, evɔ miawo ŋutɔwo la, mietenɛ kpɔ be yewoawɔ ɖe ɖoɖo siawo dzi o
baba na mi! elabena ɖeko miele abe mia tɔgbui siwo wu nyagblɔɖila siwo nɔ anyi tsã va yi la ene
hlɔ̃dolawo! mieda asi ɖe nu si mia fofowo wɔ la dzi be enyo
nenema ke ko miawo hã miawɔ
”
nu si mawu gblɔ tso mia ŋu la enye be, ‘maɖo nyagblɔɖilawo kple apostolowo ɖe mi
ke miawu ɖewo eye mianya ɖewo de gbe
’
”woatsɔ nya ɖe mi dzidzime sia ŋu be miawoe wu mawu ƒe nyagblɔɖilawo tso keke xexe sia me ƒe gɔmedzedze ke
le nyateƒe me, woabu fɔ mi be miawoe wu ame siwo katã wowu tso abel dzi va se ɖe zakaria, ame si wowu le vɔsamlekpui kple kɔkɔeƒe la dome la dzi
le nyateƒe me la, woatsɔ fɔbubu sia ada ɖe mia dzi
”
baba na mi senyalawo elabena mieɣla nyateƒe la ɖe amewo
esi miawo ŋutɔ miegbe nu le egbɔ ta la, miexea mɔ na ame bubuwo bena womakpɔ mɔ axɔ nyateƒe la dzi ase o
”
esi wòdo go tso afi ma la farisitɔwo kple agbalẽfialawo tsi tre ɖe eŋu vevie, eye wole biabia vovovowo biam
be woalée le eƒe nuƒoƒo me
le ɣeyiɣi siawo katã me la, ameha la dzi ɖe edzi akpeakpewo ale gbegbe be afɔɖoƒe meganɔ anyi o
azɔ etrɔ ɖe eƒe nusrɔ̃lawo ŋu eye wògblɔ na wo be, “mikpɔ nyuie le farisitɔwo kple woƒe alakpanuwɔnawo ŋu
wowɔa nu abe ame nyui ene evɔ wo vɔ̃ɖi ŋutɔ
gake woƒe alakpanuwɔnawo ava dze go gbe ɖeka
ava dze go abe ale si nuʋãnu nana be abolowɔ hona ɖe dzi hlodzoo ene
nu sia nu si miegblɔ le viviti me la, woasee le kekeli me, eye nu si mietsɔ do dalĩ le miaƒe xɔgãwo me la, woaɖe gbeƒãe be ame sia ame nase
”
nɔvi lɔlɔ̃wo, migavɔ̃ na ame siwo di be yewoawu mi o
ŋutilã la koe woate ŋu awu, ke womekpɔ ŋusẽ ɖe míaƒe luʋɔwo ya dzi o
gake magblɔ ame si wòle be miavɔ̃ la na mi; eyae nye mawu ame si si ŋusẽ le be wòate ŋu awu ame atsɔe aƒu gbe ɖe dzomavɔ me
”ho nenie akpakpa atɔ̃ xɔna? menye sidi ʋee aɖe koe oa? woƒe home mede naneke kura o ɖe? gake mawu meŋlɔa wo dometɔ ɖeka pɛ hã be o
mawu nya miaƒe taɖawo ƒe xexlẽme gɔ̃ hã
migavɔ̃ o, elabena miexɔ asi na mawu sãa wu akpakpawo
”
medi be mana kakaɖedzi mi be, nye, ame si tso dziƒo la, made bubu mia ŋu le dutoƒo le mawudɔlawo ŋkume nenye be miawo hã mieʋu menye le anyigba sia dzi abe mia xɔlɔ̃ ene
ke ame si ke gbe nu le gbɔnye le amewo gbɔ la, nye hã magbe nu le eya hã gbɔ le mawudɔlawo ƒe ŋkume
nenye be ame aɖe ƒo nu vɔ̃ɖi le ŋunye la, ɖewohĩ woatsɔe akee, ke ame si agblɔ nya vɔ̃ɖi aɖe ɖe gbɔgbɔ kɔkɔe la ŋu la, womatsɔe akee gbeɖe o
”
nenye be wokplɔ mi va yudatɔwo ƒe amegãwo kple woƒe ƒuƒoƒedzikpɔlawo ŋkume be yewoadrɔ̃ ʋɔnu mi la, migatsi dzi le nu si miagblɔ la ŋu o
gbɔgbɔ kɔkɔe la ŋutɔ ade nya si tututu miagblɔ la nu na mi ne ɣeyiɣia ɖo
”
ame aɖe do ɣli tso ameawo dome gblɔ nɛ be, “aƒetɔ, meɖe kuku na wò gblɔ na nɔvinyeŋutsua be wòama fofonye ƒe nuwo me atsɔ tɔnye nam?”
yesu ɖo eŋu nɛ be, “ŋutsu, ame kae ɖom miaƒe ʋɔnudrɔ̃lae be matso nya sia ƒomevi me?
kpɔ nyuie! mègatsi dzi be yeakpɔ nu si menye tɔwò o
”
azɔ edo lo sia be, “agble nyui aɖe si wɔa nuku la nɔ gatɔ aɖe si
le nyateƒe me, eƒe nukuawo wɔ ale gbegbe be eƒe avawo katã yɔ fũu gba go eye megakpɔ nɔƒe na mamleawo gɔ̃ hã o
ebu ta me le nu si wòawɔ la ŋu vevie,
eye susu aɖe va nɛ mlɔeba
edo ɣli gblɔ be, ‘menya nu si tututu mawɔ, magbã nye ava xoxoawo eye matu esiwo lolo wu la ɖe wo teƒe ale be mate ŋu akpɔ nɔƒe na nye nukuawo katã
eye manɔ anyi agblɔ na ɖokuinye be, “nɔvi, èdzra nuɖuɖu geɖewo ɖo ɖi hena ƒe geɖe siwo gbɔna, eya ta xɔ gbɔgbɔ nãɖe dzi ɖe anyi, ɖu nu, nano nu eye nãɖu agbe nyuie
”
gake mawu gblɔ na kesinɔtɔ sia be, ‘o, wò abunɛtɔ, egbe zã sia me ke woaxɔ wò agbe le asiwò
ke ame ka tɔ nu siwo katã wòdzra ɖo ɖi la azu?”
enye nyateƒe be, ame sia ame si anye kesinɔtɔ le anyigba dzi, ke menye le dziƒo o la, abunɛtɔe
”
yesu trɔ ɖe eƒe nusrɔ̃lawo ŋu eye wògblɔ na wo be, “migatsi dzi le nuɖuɖu kple nudodo alo avɔtata ŋu o,
elabena nu vavãwo le agbeme siwo hiã boo tsɔ wu nuɖuɖu kple nutata
mikpɔ akpaviãwo ɖa, womeƒãa nu o, womeŋea nu o, eye ava ɖeka hã mele wo si be woadzra nuɖuɖu ɖo ɖe eme o, gake wokpɔa woƒe gbe sia gbe nuɖuɖu, elabena mawu ŋutɔ naa nuɖuɖu wo
evɔ miawo la miele vevie na mawu wu xeviwo katã!
” hekpe ɖe esia ŋu la, viɖe kae le dzimaɖeɖitsitsi me? nu nyui kae wòwɔna na ame? đe wòate ŋu adzi wò agbemeŋkekewo ɖe edzi ŋkeke ɖeka? gbeɖe, esia mava eme o
eye nenye be dzimaɖeɖi mate ŋu awɔ nu sue siwo megblɔ va yi o la, viɖe kae wòanye be miatsi dzimaɖeɖi ɖe nu gãwo ŋu?”
mikpɔ dzogbenyawo le baliwo me ɖa
wometrea ɖeti alo lɔ̃a avɔ o, gake salomo ame si nɔ atsyɔ̃ gã me hã ƒe atsyɔ̃ɖoɖo mede seƒoƒo siawo tɔ nu kura o
nenye be mawu taa avɔ na seƒoƒo siwo nɔa agbe ŋkeke ʋee aɖewo ko alea ɖe, miebu be mana avɔtata miawo hã oa?, o mi dzimaxɔsetɔwo!
gawu la, migaɖe fu na mia ɖokuiwo le nuɖuɖu kple nunono ŋuti o, migana esia nakplɔ mi ade nuxaxa me o
mawu ana wo mi
amegbetɔ siwo katã le xexeame la dagbana be yewoakpɔ gbe sia gbe nuɖuɖu, ke mia fofo si le dziƒo nya miaƒe hiahiãwo
ne mietsɔ dziƒofiaɖuƒea me yiyi wɔ miaƒe taɖodzinu gbãtɔe la, mawu ana nu siwo miehiã gbe sia gbe la mi
”
eya ta migavɔ̃ o, mi alẽha sue sia, elabena edzɔ dzi na mia fofo si le dziƒo la ŋutɔ bena wòatsɔ dziƒofiaɖuƒe la na mi
midzra nu siwo le mia si eye miatsɔ ga la ana hiãtɔwo, esia adzi miaƒe fetu si le dziƒo la ɖe edzi
ne miedzra miaƒe kesinɔnuwo ɖo ɖe dziƒo, la fiafitɔ aɖeke mate ŋu afi wo o eye gbagbladza aɖeke hã mate ŋu aɖu wo o
afi si nèdzra wò kesinɔnuwo ɖo la, afi mae wò dzi kple wò susu bliboa nɔna
midzra ɖo eye minɔ klalo na
miaƒe aƒetɔ la ƒe tɔtrɔ gbɔ tso srɔ̃ɖekplɔ̃ɖoƒea
ekema miate ŋu aʋu ʋɔa nɛ nenye be egbɔ va ƒoe
ame siwo katã le klalo na eƒe gbɔgbɔ la, akpɔ dzidzɔ manyagblɔ aɖe, elabena ana ame siawo anɔ kplɔ̃ ŋu eye eya ŋutɔ ado subɔvi ƒe awu aɖo kplɔ̃ ɖe woƒe akɔme be woaɖu nu
mienya ɣekaɣie wòava o, ate ŋu ava le zã ga asieke me loo alo zã titina
gake ne eva ɖo ko, dzi adzɔ eƒe dɔla siwo katã le klalo la
”
ame sia ame anɔ klalo na eƒe vava nenye be wonya ga si me wòle vava ge
đeko wòle abe ale si ame nanɔ ŋudzɔ na fiafitɔ ƒe vava nenye be enya ga si me tututu wòle vava ge ene
eya ta minɔ ŋudzɔ ɣeawo katã ɣi, elabena, nye, mesia la, mava le gaƒoƒo si me ame aɖeke manɔ mɔkpɔm nam o
”
petro biae be, “aƒetɔ, míawo ko nèle nya siawo gblɔm na loo alo ame sia ame
”
aƒetɔ la ɖo ŋu nɛ be, “azɔ ame kae nye xɔnuvi nuteƒewɔla kple nunyala, ame si eƒe aƒetɔ atsɔ ɖo eƒe aƒemetɔwo nu be wòana woƒe nuɖuɖu wo le enaɣi mahã?
eme anyo na dɔla ma ne eƒe aƒetɔ trɔ gbɔ va kpɔ be ewɔ eƒe dɔdeasia
le nyateƒe me la, aƒetɔ la atsɔe aɖo eƒe nuwo katã nu
”
gake nenye be amea gblɔ le eƒe dzi me be, ‘nye aƒetɔ anɔ anyi ɣeyiɣi didi aɖe hafi agbɔ
’ eya ta wòde asi ame siwo wotsɔ de eƒe dzikpɔkpɔ te la ƒoƒo me, eye wòle aha mum la,
eƒe aƒetɔ agbɔ le eƒe manyamanya me eye wòaɖee ɖa le nɔƒe kɔkɔ si wòdae ɖo eye wòadae ɖe ame mawɔnuteƒewo dome
woahe to nɛ vevie hã elabena enya nu si wòle be wòawɔ gake egbe mewɔe o
”
ame si menya be nane si wɔm yele la nye vɔ̃o la ƒe tohehe masesẽ o
ame si si wotsɔ nu geɖe dee la, wodi ŋutete geɖe tso egbɔ elabena nu si wotsɔ de eƒe dzikpɔkpɔ te la sɔ gbɔ
”
” đe meva be made agbe yeye ƒe dzo anyigbadzitɔwo me
ne ɖe mewu dɔ sia nu xoxo la, ne anyo ŋutɔ hafi
tsideta dziŋɔ aɖe le ŋgɔnye, eye anye nu si ate ɖe dzinye va se ɖe esime enu nava yi
”
miebu be ŋutifafae metsɔ va anyigba dzia? gbeɖe, dzre kple domemama boŋ metsɔ vɛ
tso azɔ dzi yina la, ƒomewo me ama, akpa etɔ̃ adze yonyeme, eye akpe eve atsi tre ɖe ŋunye
alo akpa eve adze yonyeme eye akpa etɔ̃ atsi tre ɖe ŋunye
vi kple tɔ ƒe gbe madze gbe dzi o le tanye, nenema ke adika aɖo vinyɔnu kple dadaa dome
eye nenye be lɔ̃xo aɖe aɖo nu nyui aɖe be yeawɔ la, lɔ̃xoayɔvi atu afɔ eme
”
yesu trɔ ɖe ameha la ŋu azɔ eye wògblɔ bena, “ne miekpɔ alilĩkpowo le ƒu ƒom ɖe ɣetoɖoƒe la, miegblɔna be, ‘agbafie le dzadza ge
’ eye wòdzana hã vavã
”
ne anyigbemeya de asi ƒoƒo me la miegblɔna be, ‘egbe la ŋdɔ le ʋuʋu ge sesĩe
’ eye esia hã vaa eme
mi alakpanuwɔlawo! mienya be tsi le dzadza ge alo ŋdɔ le ʋuʋu ge to ŋkuléle ɖe yame ŋu me
gake miegbe be yewomalé ŋku ɖe ʋunyaʋunya gã si gbɔna la ƒe dzesi si ƒo xlã mi la ŋu o
nu ka tae wòle be miagbe be yewomakpɔ nu si nyo la na mia ɖokuiwo o?”
nenye be ame aɖe tsɔ nya ɖe ŋuwò eye nèkpɔe le mɔdzi wòyina ʋɔnu kple wò nya la, tɔe eye nãlé avu le mi kplii dome
ne menye nenema o la, ʋɔnudrɔ̃la ade wò mɔ
eye ne wode wò mɔ la, ãnɔ afi ma va se ɖe esime nãxe fe siwo katã nènyi la wòavɔ keŋkeŋ
”
le ɣemaɣi me la, ame aɖewo gblɔ ale si pilato na be wowu yudatɔ aɖewo siwo tso galilea le esime wonɔ vɔ sam na mawu le gbedoxɔ me le yerusalem la nɛ
yesu trɔ bia ameawo be, “đe miebu be ame siwo wowu la ƒe nu vɔ̃wo sɔ gbɔ wu galileatɔ bubuwo tɔ tae wowu wo ɖoa?
gbeɖe, mele eme nenema o! miawo hã minya be yewoatsrɔ̃ alea ke, nenye be miegbe be yewomele nu vɔ̃ wɔwɔ dzudzɔ ge adze mawu yome o
”
aleke miebu tso ame wuienyi siwo dzi silɔm gbetakpɔxɔ la mu dze woku la ŋu? woawoe nye nu vɔ̃ wɔla gãtɔwo wu le yerusalem mahã?
gbeɖe, menye woawoe o
miawo hã miatsrɔ̃ nenye be miegbe be yewomadzudzɔ nu vɔ̃ wɔwɔ o
”
azɔ yesu yi dzi do lo sia be, “ŋutsu aɖe do kutsetseti aɖe ɖe eƒe abɔ me, eye wòvaa atia te edziedzi be yeakpɔ be etse ku aɖe mahã, gake mekpɔa kutsetse aɖeke le edzi o
mlɔeba la, egblɔ na abɔdzikpɔla be nelã atia ƒu anyi
egblɔ kpe ɖe eŋu dzikutɔe be, ‘melala ʋuu ƒe etɔ̃ sɔŋ gake ati sia metse ku ɖeka pɛ hã kpɔ o! nu ka ta magana wòanɔ te? mate ŋu ado nuku bubu ɖe teƒe si wòxɔ la ɖe?”
”abɔdzikpɔla la ɖo eŋu nɛ be, ‘aƒetɔ, na wòaganɔ anyi ƒe ɖeka kpɔ
matrɔ asi le eŋu nyuie agbugbɔ aɖu ado ɖe ete
nenye be etse ku la, enyo, ke ne metse ku o la malãe, ƒu anyi
’”
gbe ɖeka esi yesu nɔ nu fiam le yudatɔwo ƒe ƒuƒoƒe le sabat ŋkekea dzi la,
ekpɔ nyɔnu aɖe si nɔ dɔ lém vevie ƒe wuienyi sɔŋ
dɔléle la na be wòxa gobaa ale be mate ŋu adzɔ ɖe tsitre nu o
yesu yɔe va eɖokui gbɔe eye wògblɔ nɛ be, “nyɔnu èvo tso wò dɔléle la si me!”
azɔ eka asi eŋu eye enumake nyɔnua ƒe dɔa vɔ nɛ eye wòdzɔ ɖe tsitre ka
nyɔnua kpɔ dzidzɔ ale gbegbe be wòda akpe hekafu mawu!
yudatɔwo ƒe kplɔla si nɔ ƒuƒoƒe ma dzi kpɔm la do dziku vevie le nu si yesu wɔ la ta elabena eyɔ dɔ na nyɔnua le sabat ŋkekea dzi
edo ɣli gblɔ na ameha la be, “ŋkeke ade sɔŋ le kɔsiɖa ɖeka me esiwo dzi woawɔ dɔ le, esiae nye ŋkeke siwo dzi wòle be nãva woayɔ dɔ wò, ke menye le sabat ŋkeke dzi o!”
yesu ɖo eŋu bena, “mi alakpanuwɔlawo! đe mieɖea ka miaƒe nyiwo le woƒe kpowo me le sabat dzi eye miekplɔawo yina ɖanaa tsi wo wonona oa? esia hã nye dɔwɔwɔ le sabat ŋkekea dzie
ke nu vɔ̃ wònye nye ya mewɔ, be meɖe ga yuda nyɔnu sia si satana bla ƒe wuienyi sɔŋ la?”
eƒe nya siawo na be ŋu kpe eƒe futɔwo katã eye ame sia ame kpɔ dzidzɔ le nukunu gã siwo katã wòwɔ la ta
azɔ egade asi nufiafia amewo me le mawufiaɖuƒe la ŋuti
ebia wo be, “aleke mawufiaɖuƒe la le? nu ka ŋue míate ŋu atsɔe asɔ ɖo?
ele abe atiku sue aɖe si wodo ɖe agble me ene
atiku sia tsi kabakaba heva zu ati kɔkɔ aɖe eye wòɖe alɔwo fũu eye xeviwo va wɔ atɔ ɖe wo me
”
egabia ake be, ‘nu ka ŋu matsɔ mawufiaɖuƒe la asɔ ɖo?
eɖi nuʋãnu si nyɔnu aɖe tsɔ de abolomɔ me eye wòwɔ dɔ to abolomɔ blibo la me va se ɖe esime wòʋã nyuie
azɔ yesu nɔ tsatsam le du kple kɔƒewo me nɔ nu fiam amewo, ke ekpɔ egbɔ be yenɔ tetem ɖe yerusalem ŋu
ame aɖe va egbɔ va biae be, “aƒetɔ, ame ʋee aɖewo koe le ɖeɖe kpɔ gea?” eɖo eŋu na wo be, “
miʋli be miage ɖe eme to agbo bii la me, elabena ame geɖewo adi be yewoage ɖe eme, ke mele gblɔm be womate ŋui o
nenye be aƒetɔ tsi tre hetu ʋɔa eye mietsi tre ɖe egodo, de asi eƒoƒo me hele gbɔgblɔm be, ‘aƒetɔ, ʋu ʋɔa na mi
’“ke aɖo eŋu na mi be, ‘nyemenya mi kple afi si mietso o
’”
miawo miaɖo eŋu nɛ be, ‘mi kpli wò míede asi agba ɖeka me ɖu nu kpɔ eye nèfia nu le miaƒe ablɔwo dzi hã kpɔ
’”
ke agaɖo eŋu na mi be, ‘megblɔe na mi be, nyemenya mi o
miate ŋu ava me o, elabena nu vɔ̃ wɔlawo mienye
midzo le afi ma
’”
miafa avi aɖu aɖukli le esime miele tsitre ɖe xexe le abraham, isak, yakob kple nyagblɔɖila siwo katã le mawufiaɖuƒea me la kpɔm ɖo ɖa
amewo atso xexeame ƒe dzogoe eneawo katã me ava nɔ woƒe nɔƒewo le afi sia
mina nya sia nanɔ susu me na mi be, ame siwo womebuna ɖe naneke me fifia o la, axɔ bubu gã aɖe le dziƒo, eye ame siwo nye ame ŋkutawo le afi sia la, womabu wo ɖe naneke me le afi ma o
”
le ɣeyiɣi sia me la, farisitɔ aɖewo va gblɔ nɛ be, “ne èdi be yeatsi agbe la, ekema dzo le afi sia elabena fia herodes le diwòm be yeawu
”
yesu ɖo eŋu na wo be, “miyi ɖagblɔ na ayetɔ ma bena manɔ gbɔgbɔ vɔ̃wo nyanya dzi, eye mawɔ nukunu geɖewo, ayɔ dɔ amewo egbea kple etsɔ
ke le ŋkeke etɔ̃a gbe la, mãwu nye dɔ nu eye maɖo afi si yim mele
ẽ, egbea, etsɔ kple ŋkeke si akplɔe ɖo la, mãwu nye dɔ nu! elabena menyo be mawu ƒe nyagblɔɖila aɖeke naku ɖe afi aɖeke tsɔ wu yerusalem o
” o, yerusalem, yerusalem! du si me tɔwo wua nyagblɔɖilawo eye woƒua kpe ame siwo woɖo ɖa be woakpe ɖe wo ŋu la
zi geɖe la, medina vevie bena maƒo mia viwo nu ƒu abe ale si koklonɔ ƒoa viawo nu ƒui ɖe eƒe aʋala te ene, gake mieɖe mɔ nam o
fifia miaƒe aƒee ma zu aƒedo
miegale kpɔnye ge o, va se ɖe esime miado dzaa nam agblɔ be, ‘woayra ame si gbɔna le aƒetɔ la ƒe ŋkɔ me
’”
gbe ɖeka le sabat dzi, yesu yi nuɖuƒe le farisitɔwo ƒe amegã aɖe ƒe aƒe me, eye wonɔ ŋku lém ɖe eŋu vevie
afi ma ŋutsu aɖe si nɔ tetedɔ lém la dze ŋgɔe
ke yesu bia farisitɔ kple senyala siwo nɔ tsitre ɖe afi ma be, “ele se nu be woada gbe le ame ŋu le sabat ŋkekea dzia?”
womeɖo biabia la ŋu nɛ o, ale yesu lé dɔnɔa ƒe alɔnu eye woda gbe le eŋu
emegbe la, eɖe mɔ nɛ wòdzo
yesu gatrɔ ɖe ameawo ŋu bia wo be, “mia dometɔ kae mewɔa dɔ le sabat ŋkeke dzi o
nenye be evia alo eƒe nyi ge dze do me le sabat ŋkekea dzi ɖe, meɖenɛ enumake oa?”
ameawo mete ŋu ɖo biabia sia hã ŋu nɛ o
yesu kpɔ be ame siwo katã wokpe be woava ɖu nua nɔ didim vevie be yewoanɔ kplɔ̃a ta
le esia ta exlɔ̃ nu wo gblɔ be,
“nenye be wokpe wò ɖe srɔ̃ɖekplɔ̃ ŋu la, mègaʋli bena yeanɔ kplɔ̃ta o, elabena ne ame ŋkuta aɖe si ŋu bubu le wu wò la va la,
ne edzɔ nenema la ame, si kpe wò la akplɔe va afi si nènɔ eye wòagblɔ na wò bena, “tso nãtsɔ wò nɔƒe na ame sia
’ esia ana be ŋu akpe wò, eye nãyi aɖanɔ zikpui sia zikpui si le kplɔ̃a ƒe nuwuwu lɔƒo la dzi
”
nu si boŋ wòle be nãwɔ enye esi, yi ɖanɔ teƒe aɖe le kplɔ̃a ƒe nuwuwu, eye ne ame si kpe wò ŋutɔ kpɔ wò la, ava gblɔ na wò be, ‘nɔvi, míegblẽ nɔƒe nyui aɖe ɖi na wò!’ ale wòade bubu ŋuwò le ame siwo katã wòkpe la ŋkume
ame sia ame si dina be ye ŋutɔ yeade bubu ye ɖokui ŋu la, woabɔbɔe ɖe anyi, eye ame si abɔbɔ eɖokui la, woade bubu eŋu
”
azɔ etrɔ ɖe ame si kpee ɖe kplɔ̃ ŋu la gbɔ gblɔ nɛ be, “ne èɖo kplɔ̃ la megakpe xɔ̃wòwo, nɔviwòwo kple wò ƒometɔwo kple kesinɔtɔwo o
elabena woawo hã ava kpe wò ɖe kplɔ̃ ŋu emegbe
boŋ la, kpe ame dahewo, tekunɔwo, lãmetututɔwo kple ŋkunɔwo
ekema le ame dzɔdzɔewo ƒe tsitretsitsi ŋkekea dzi la, mawu ŋutɔ axe fe na wò be èwɔ dɔmenyo na ame siwo mate ŋu aɖo eteƒe na wò o
”
ŋutsu aɖe si nɔ kplɔ̃a ŋu kple yesu la se nya siwo katã wògblɔ, ale wògblɔ na yesu be, “mɔnukpɔkpɔ gã blibo ka wòanye be ame nakpɔ mɔ age ɖe mawufiaɖuƒe la me!”
yesu ɖo eƒe nya la ŋu nɛ be, “ŋutsu aɖe ɖo kplɔ̃ gã aɖe eye wòkpe ame geɖewo
esi nu sia nu sɔ gbe vɔ be wɔnawo nadze egɔme la, edɔ eƒe subɔvi ɖe ame siwo wòkpe la gbɔ be wòaɖayɔ wo vɛ
gake ame sia ame de asi taflatsɛdodo me esi subɔvi la yi
ame ɖeka do taflatsɛ be yeƒle anyigba aɖe eye yedi be yeayi aɖalé ŋku ɖe eme eya ta yemate ŋu ava o
bubu hã do taflatsɛ be, yeƒle nyitsu ewo be woawɔ dɔ le yeƒe agble me eya ta yeyina wo do ge akpɔ
ame bubu hã gado taflatsɛ be nyitsɔ laa ko yeɖe srɔ̃ eya ta yemate ŋu agble nyɔnua ɖi ava o
”
subɔvi la trɔ va gblɔ nya siwo ameawo gblɔ la na eƒe aƒetɔ
dɔme ve aƒetɔa ŋutɔ eya ta edɔ eƒe subɔvi la wòyi dua ƒe ablɔwo dzi kple kpɔdomeewo ɖayɔ nubialawo, tekunɔwo, lãmetututɔwo kple ŋkunɔwo va kplɔ̃a ŋui
togbɔ be wòwɔ esia hã la, teƒe ganɔ kplɔa ŋu ko
”
aƒetɔ la gagblɔ na subɔvia be, “enyo, yi dua ƒe mɔ gãwo dzi, kple kpɔwo godo eye naƒoe ɖe ame siwo katã nakpɔ la nu bena woava, be aƒea me nayɔ
elabena ame siwo katã mekpe gbã la ƒe ɖeke maɖɔ nu siwo meɖa na wo la ƒe ɖeke kpɔ o
”
ame geɖe ŋutɔ nɔ yesu yome nɔ yiyim
ale wòtrɔ ɖe wo ŋu hegblɔ na wo be
“ame si di be yeanɔ yonyeme la, ele nɛ be wòalɔ̃m wu fofoa, dadaa, srɔ̃a, viawo, nɔvia ŋutsu alo nɔvia nyɔnu
ẽ, le nyateƒe me ele nɛ be wòalɔ̃m wu eya ŋutɔ ƒe agbe gɔ̃ hã, ne menye nenema o la, mate ŋu anye nye nusrɔ̃la o
ame si matsɔ eƒe atitisoga akplɔm ɖo o la, mate ŋu anye nye nusrɔ̃la o
”
“ne ame aɖe be yeanɔ yonyeme la, ele be wòabu eŋuti kpɔ nyuie hafi
ame kae aɖo be yeatu xɔ ke mawɔ akɔnta tso ga home si wòagblẽ la ŋu eye wòakpɔe ɖa be ga si le ye si la ade xɔa tutu nu o mahã?
ne mewɔ nenema o, wòɖo xɔa ƒe gɔmeɖokpewo la, akpɔe be ga megale ye si yeayi etutu dzi o
ale amewo katã akoe!”
woaɖu fewu hã le eŋu be, ‘mikpɔ ame ma ɖa! eyae dze xɔ ma tutu gɔme gake mete ŋu wu enu hafi ga vɔ le esi o
’
”alo fia kae atso kpla ko ayi aʋa ke mayɔ eƒe aɖaŋudelawo be woawɔ akɔnta le futɔwo ƒe agbɔsɔsɔ ŋu akpɔe ɖa be yeƒe asrafo akpe ewo ate ŋu aɖu futɔwo tɔ akpe blaeve dzi o?
nenye be wòakpɔe be yeƒe asrafowo mate ŋu aɖu dzi o la, adɔ ame ɖo ɖe futɔwo gbɔ be wòawɔ ŋutifafa kple wo hafi woava ɖo eƒe du gbɔ
ale ame aɖeke mate ŋu anye nye nusrɔ̃la o, negbe ɖe wònɔ anyi gbã, bu eƒe kesinɔnuwo katã ŋu eye wògbe nu le wo gbɔ ɖe tanye hafi!
”ŋudɔwɔnu kae dze, si bu eƒe vivi la ganye?
dze si bu eƒe vivi la meganyo na naneke o, menyo na aɖudodo gɔ̃ hã o
đeko wòle be woatsɔe aƒu gbe
miɖo to nyuie, nenye be miedi be yewoase nu si mewɔnɛ la gɔme
”
dugadzɔla mawɔnuteƒewo kple nu vɔ̃ wɔla adodoewo va ɖoa to yesu ƒe mawunya zi geɖe
esia na farisitɔwo kple agbalẽfialawo galĩ liʋiliʋĩ geɖe le yesu ŋu elabena wobu be edea ha kple nu vɔ̃ wɔla siwo nye ame ɖigbɔ̃wo, heɖua nu kpli wo gɔ̃ hã
esia na be yesu do lo sia na wo be,
“nenye be alẽ alafa ɖeka le asiwò eye ɖeka tra mɔ yi gbeme hebu ɖe magblẽ blaasieke-vɔ-asieke mamlɛa ɖe gbea dzi aɖadi ɖeka ma va se ɖe esime nèke ɖe eŋu oa?
eye nenye be èkpɔe la, ãkɔe ɖe abɔta kple dzidzɔ manyagblɔ aɖe ayi aƒee
ne èɖo aƒe la, ãyɔ wò aƒelikawo kple xɔlɔ̃wo be woava kpɔ dzidzɔ kple ye elabena èkpɔ wò alẽ si bu la
”nenema kee dziƒonɔlawo akpɔ dzidzɔ le nu vɔ̃ wɔla ɖeka pɛ si dzudzɔ nu vɔ̃ wɔwɔ la ŋu tsɔ wu ame blaasieke-vɔ-asieke siwo mehiã na dzimetɔtrɔ o
”
mise lododo sia hã ɖa
klosaloga ewo nɔ nyɔnu aɖe si eye wòbu ga vevi siawo dometɔ ɖeka
đe nyɔnu sia masi akaɖi adi ga la le eƒe aƒe ƒe dzogoewo katã me kple ɣaɣlaƒewo katã va se ɖe esime wòkpɔe oa?
eye ne ekpɔe ɖe, mayɔ eƒe aƒelikawo kple exɔlɔ̃wo be woava akpɔ dzidzɔ kpli ye oa?
nenema kee mawudɔlawo kpɔa dzidzɔe nenye be nu vɔ̃ wɔla ɖeka dzudzɔ nu vɔ̃ wɔwɔ
”
yesu yi edzi gblɔ be, “viŋutsu eve nɔ ŋutsu aɖe si
gbe ɖeka la, suetɔ va gblɔ na fofoa be, ‘medi be nãtsɔ domenyinu si le tɔnye zu ge la nam fifia, nyemate ŋu alala va se ɖe esime nãku hafi o
’ fofoa lɔ̃ ɖe eƒe nya la dzi eye wòma eƒe nuwo me hetsɔ etɔ nɛ
le ŋkeke ʋee aɖewo megbe la, ɖevi suetɔ ƒo eƒe nuwo katã nu ƒu eye wòdzo yi du didi aɖe me
egblẽ eƒe ga katã le afi ma le gbolowo yomenɔnɔ kple agbe kɔkɔ ɖuɖu me
esime ga vɔ le esi teti ko la, dɔ dziŋɔ aɖe to le anyigba ma dzi, ale dɔ de asi ewuwu me
eya ta eɖe kuku na agbledela aɖe be wòaxɔ ye yeanɔ eƒe hawo dzi kpɔm nɛ
dɔ wu ɖekakpui sia ale gbegbe be nu siwo hawo ɖuna la dzroe be wòaɖu elabena mekpɔa naneke ɖuna o
”
eyi eɖokui me eye wògblɔ be, ‘a, subɔvi siwo le fofonye ƒeme gɔ̃ hã kpɔa nu ɖuna wòsua wo nyuie eye ɖe gakpɔtɔna gɔ̃ hã, ke nye ya mele afii le kukum le dɔwuame ta!”
mayi aƒe aɖagblɔ na fofonye be, “fofo, mewɔ nu vɔ̃ ɖe dziƒo kple ŋutiwò,
eye nyemegadze be nãyɔm be viwò o, meɖe kuku xɔm abe wò subɔviwo dometɔ ɖeka ko ene
”
”ale wòtrɔ ɖo ta aƒe
hafi wòaɖo aƒea me la, fofoa kpɔe le adzɔge ɖaa wògbɔna
” eƒe dɔme trɔ ɖe eŋu ale wòƒu du heyi ɖawɔ atuu nɛ hegbugbɔ nu nɛ
”đevia gblɔ na fofoa be, ‘fofo, meɖe kuku mewɔ nu vɔ̃ ɖe dziƒo kple ŋuwò, eye nyemegadze be manye viwò o
’ ”
gake fofoa gblɔ na eƒe subɔviwo be, ‘miyi ɖatsɔ awu nyuitɔ si le aƒea me la vɛ míado nɛ kaba! ne miatsɔ asigɛ kple afɔkpa va do nɛ
miwu nyivi dami si le nyikpoa me hã
ele be míaɖo kplɔ̃ gã aɖe akpɔ dzidzɔ
elabena vinye sia ku eye wògagbɔ agbe
ebu eye megakpɔe
’ kplɔ̃ɖoɖoa kple dzidzɔkpɔkpɔ dze egɔme enumake
”
le ɣeyiɣi siawo katã me la, nɔvia tsitsitɔ ya nɔ dɔ wɔm le agble me
esi wòtrɔ gbɔna va aƒe me la, ese ʋuƒoƒo kple hadzidzi ƒe ɖiɖi le aƒea me,
ale woyɔ subɔvi ɖeka hebiae be, nu kae le edzi yim le aƒea me?
subɔvi la ɖo eŋu nɛ be, ‘nɔviwòe gbɔ, eye fofowò wu nyivi si míele nuɖuɖu namii be wòada ami la, heɖo kplɔ̃ gã aɖe be woatsɔ do dzidzɔe ɖe eŋu be etrɔ gbɔ dedie
’”
dɔme ve viŋutsuvi tsitsitɔ la ŋutɔ eya ta egbe be yemage ɖe aƒea me o
fofoa yi ɖaɖe kuku nɛ be wòage ɖe aƒea me
gake via gblɔ nɛ be, ‘mewɔ dɔ na wò kple nye ŋutetewo katã ƒe geɖe
nyemegbe dɔ na wò zi ɖeka pɛ hã kpɔ o, ke mèna gbɔ̃vi ɖeka tetim kpɔ be matso ne nye kple xɔ̃nyewo miaɖa nu aɖu akpɔ dzidzɔ o
gake esi viwò sia yi ɖagblẽ wò ga ɖe gbolowo ŋu trɔ gbɔ la, èwu nyivi damitɔ kekeake si le mía si la tsɔ ɖo kplɔ̃e nɛ
’”
fofoa gblɔ nɛ be,“kpɔɖa, vinye lɔlɔ̃a, nye kpliwò míeli xoxoxo
nu sia nu si le asinye la tɔwòe
gake enyo be míakpɔ dzidzɔ, elabena nɔviwòe
azɔ eku eye wògagbɔ agbe, ebu eye mĩegafɔe
”
yesu do lo sia na eƒe nusrɔ̃lawo be, “kesinɔtɔ aɖe xɔ gakɔntametola aɖe be wòakpɔ eƒe ganyawo dzi nɛ
ke eteƒe medidi o la, eva se be gakɔntametolaa nye ame fiti aɖe ŋutɔ
”le esia ta kesinɔtɔ la yɔe gblɔ nɛ be, ‘nya kawoe nye esiawo mese le ŋuwò be èle nye nuwo fim? wɔ akɔnta le ga siwo katã nèxɔ la ŋu nam, elabena tso egbea dzi la menya wò le dɔ me
’
”gakɔntametola la yi ta me sẽe eye wòbia eɖokui be, ‘nu ka mawɔ fifia? wonyam le afi sia, evɔ ŋusẽ hã mele ŋunye be mayi aɖawɔ dɔ sesẽ aɖeke o, eye nyemate ŋu abia nu hã o elabena esia aɖe dzinye kpɔtɔ akpa
menya nu si mawɔ! ele be madi xɔlɔ̃wo fũu, esiwo gbɔ maɖu nu le ne medzudzɔ dɔa
’”
ale wòyɔ eƒe aƒetɔ ƒe fenyilawo ɖeka ɖekae
ebia gbãtɔ be, ‘ho neni ƒe fe nènyi le nye aƒetɔ ŋu?
eɖo eŋu be, “amitimi kilolita etɔ̃”
“gakɔntametola gblɔ nɛ be, ‘tsɔ wò fegbalẽ gbãtɔ, nɔ anyi kaba eye nãtrɔe wòazu kilolita ɖeka kple afã
’”
tete wòbia ame evelia be, ‘fe nenie wò ya nènyi?’ “eɖo eŋu be, wɔ memi kilolita blaetɔ̃-vɔ-atɔ̃
” egblɔ nɛ be, ‘tsɔ wò fegbalẽ eye nãŋlɔ kilolita blaetɔ̃
”aƒetɔ la kafu nuteƒemawɔla sia le eƒe aɖaŋudzedze ta
eye enye nyateƒe be ame siwo le xexe sia me la dze aye le nu madzɔmadzɔ wɔwɔ me tsɔ wu ame siwo vɔ̃a mawu
”
mele egblɔm na mi be mitsɔ anyigbadzinu madzɔmadzɔwo dze xɔlɔ̃woe na mia ɖokui, ne wo nu va yi vɔ la, woaxɔ mi ɖe aƒe mavɔ la me
”
ame si te ŋu wɔ nuteƒe le nu suetɔ me la, ate ŋu awɔ nuteƒe le nu geɖewo hã me, eye ame si nye nu madzɔmadzɔ wɔla le nu suetɔ me la, anye nu madzɔmadzɔ wɔla le nu geɖewo hã me
ne amewo mekana ɖe mia dzi ɣeaɖekeɣi le xexemekesinɔnuwo ŋuti o la, ame kae atsɔ dziƒo nu xɔasi vavãwo ade mia si?
eye nenye be mieɖia anukware le ame bubuwo ƒe nu siwo wotsɔ de mia si me o la, aleke wɔ woatsɔ gã si nye wò ŋutɔ tɔwò la ade asi na wò? ”
ame aɖeke mate ŋu asubɔ aƒetɔ eve o
agbe nu le ɖeka gbɔ eye wòatsɔ nyateƒetoto kple lɔlɔ̃ na evelia
miate ŋu asubɔ mawu kple ga o
”
farisitɔ siwo lɔ̃a ga vivivo la se nya siawo katã eye woɖo hehe ɖe yesu ta
yesu gblɔ na wo be, “miewɔa mia ɖokuiwo abe ame kɔkɔe deblibowo ene le amewo ƒe ŋkume, gake mawu nya miaƒe dzimesusu vɔ̃ɖiwo
” miaƒe alakpanuwɔwɔ na be amewo tsɔa bubu na mi, gake enye ŋunyɔnu le mawu ƒe ŋkume
hafi yohanes mawutsidetanamela nadze mawunya gbɔgblɔ gɔme la, mose ƒe sewo kple nyagblɔɖilawo ƒe gbedeasiwo koe kplɔa mi
gake yohanes tsɔ nyanyui sia vɛ be, mawufiaɖuƒe la gbɔna kpuie
eye fifia la, ame geɖe ŋutɔ le ʋiʋlim vevie be yewoage ɖe eme
gake esia mefia be sea ƒe ŋusẽ dzi ɖe kpɔtɔ le mɔ aɖeke nu o
ŋusẽ gale eŋu eye wòle te sesĩe abe dziƒo kple anyigba ene
”eya ta ne ame aɖe gbe srɔ̃a eye wòɖe nyɔnu bubu la, ewɔ ahasi, eye ame si hã ɖe nyɔnu si ŋu woɖe asi le la hã wɔ ahasi
”
yesu do lo sia be, “ŋutsu kesinɔtɔ aɖe nɔ anyi, ame sia doa awu xɔasiwo eye wònɔa dzidzɔkpɔkpɔ dzi gbe sia gbe
ŋutsu dahe aɖe si ŋkɔe nye lazaro, ame si ƒe ŋuti yɔ fũu kple abiwo eye wònye nubiala la va mlɔa kesinɔtɔ sia ƒe agbo nu
emlɔ afi sia henɔ mɔ kpɔm be nuɖuɖu kakɛ aɖe ava ka ye si tso kesinɔtɔ la ƒe nuɖukplɔ̃ dzi
avuwo va nɔa eƒe abiwo me ɖuɖɔm le agboa nu
mlɔeba la lazaro nubiala la va ku eye mawudɔlawo va kɔe yi abraham gbɔ afi si ame dzɔdzɔewo nɔna
kesinɔtɔ la hã ku mlɔeba eye woɖii
eƒe lũʋɔ yi ɖe dzomavɔ me
esi wònɔ fu kpem le afi ma la, ekpɔ lazaro ɖaa le abraham gbɔ
”edo ɣli sesĩe be, ‘fofo abraham, kpɔ nye nublanui! dɔ lazaro ɖa be wòade eƒe asibidɛ tsi me atsɔ ge ɖe nye aɖe dzi be nye dzi nafa vie, elabena nye veme ƒu kplakplakpla le dzo gã sia me
’”
gake abraham gblɔ nɛ be, ‘ŋutsu, ɖo ŋku edzi bena le wò agbeme ŋkekewo me la, èkpɔ nu sia nu si nèdi, ke naneke menɔ lazaro ya si o
ale le afi sia la, ekpɔ akɔfafa, ke wò ya èle vevesese me
hekpe ɖe esia ŋu la, ʋe gã aɖe le mí kpli wò dome, ale be ne ame aɖe be yeatso afii ava mia gbɔ la, ʋe la gbɔ ko wòava se eye ame aɖeke hã mate ŋu atso mia gbɔ ava mía gbɔ o
’”
ale kesinɔtɔ la gblɔ be, ‘fofo abraham, ekema dɔ lazaro ɖe fofonye ƒeme
elabena nɔviŋutsu atɔ̃ bubuwo gale megbea bena wòagbe nya na wo tso agbe si ƒomevi wole la ŋu be ne woawo hã va ku la, womava dzomavɔ sia me o
’
”abraham ɖo eŋu be, ‘mose kple nyagblɔɖilawo le wo gbɔ, woaɖo to woawo
”egblɔ be, ‘ao, fofo abraham, nenye be ame aɖe atso ame kukuwo dome ayi wo gbɔ la, woatrɔ dzime
”egblɔ nɛ be, ‘nenye be womaɖo to mose kple nyagblɔɖilawo o la, ne ame aɖe fɔ tso ame kukuwo dome gɔ̃ hã la, mate ŋu aƒoe ɖe wo nu woaxɔe o
’”
gbe ɖeka la, yesu gblɔ na eƒe nusrɔ̃lawo be, “tetekpɔ ava mia dzi ɖaa be miawɔ nu vɔ̃ gake baba na ame si ate nɔvia kpɔ
”
enyo nɛ be woatsɔ kpe gã aɖe atsi ɖe kɔ nɛ, eye woatsɔe ƒu gbe ɖe atsiaƒu me wu esi wòaɖia ɖevi sue siawo dometɔ ɖeka nu wòawɔ nu vɔ̃
eya ta minɔ ŋudzɔ
“ne nɔviwò wɔ nu vɔ̃ la, ka mo nɛ eye ne etrɔ le eƒe dzime la, tsɔe kee
ne èda vo ɖe ŋuwò zi adre le ŋkeke ɖeka dzi eye wòva zi adre va gblɔ be, ‘metrɔ dzime la, ekema tsɔe kee
”
le ɣebubuɣi la, apostoloawo gblɔ na aƒetɔ la be, “míedi be míaƒe xɔse nasẽ ŋu ɖe edzi
fia nu si míawɔ la mí
”
yesu ɖo eŋu na wo be, “nenye be xɔse le mia si lolo abe kutsetse suetɔ kekeake ene la, ate ŋu ana be miaɖe gbe na ati gã sia be neho yi ɖadze ƒu me eye wòawɔ miaƒe gbe dzi
”
mia dometɔ ka ƒe dɔla anɔ agble ŋlɔm alo le alẽ kplɔm eye wòtrɔ tso agble va aƒe me eye wòagblɔ na dɔla be, ‘va nɔ anyi eye naɖu nu?
ke magblɔ nɛ boŋ be, ‘wɔ nye fiẽnuɖuɖu, dzra ɖokuiwò ɖo eye nãva subɔm le nye kplɔ̃ ŋuti maɖu nu eye mano nu, le esia megbe wò hã nãɖu nu, nãno nu oa?
đe wòada akpe na dɔla la elabena ewɔ nu si wogblɔ nɛ be newɔa?
alea kee nenye be mieɖo tom la, mele be miabu be, ele be makafu mi o, elabena miaƒe dɔdeasi ko miewɔ!”
esi wonɔ woƒe mɔzɔzɔ dzi ɖo ta yerusalem la, wova ɖo galilea kple samaria ƒe liƒo dzi
woge ɖe kɔƒe aɖe me eye le afi ma la, wokpɔ kpodɔléla ewo wonɔ tsitre ɖe adzɔge nɔ ɣli dom be,
” aƒetɔ yesu, kpɔ nublanui na mí”
yesu trɔ kpɔ wo hegblɔ na wo be, “miyi ɖe osɔfowo gbɔ miatsɔ mia ɖokuiwo fia be yewo ŋuti kɔ!” esi wonɔ mɔa dzi yina la, wokpɔe be kpodɔ la bu le yewo ŋu
wo dometɔ ɖeka trɔ va yesu gbɔ kple dzidzɔ henɔ ɣli dom be, “woakafu mawu, elabena nye lãme sẽ
”
edze klo ɖe yesu ƒe akɔme le anyigba eye wòda akpe nɛ le esi wòyɔ dɔe ta
ame sia nye samariatɔ, ame siwo womebuna ɖe naneke me o
yesu biae be, “menye ŋutsu ewo ŋue meda gbe le oa? asieke mamleawo ya ɖe?
nu ka ta wònye amedzro sia koe trɔ va be yeakafu mawu?”
yesu gblɔ na ŋutsua be, “tso nãdzo, wò xɔsee da gbe le ŋuwò
”
gbe ɖeka la, farisitɔwo va bia yesu be “ɣekaɣie mawufiaɖuƒea le egɔme dze ge?” yesu ɖo eŋu be, “mawufiaɖuƒea mava kple dzesi siwo miakpɔ kple ŋku o
miate ŋu agblɔ be, edze egɔme tso afi sia alo dukɔ la ƒe akpa kemɛ o
elabena mawufiaɖuƒe la le mía dome xoxo
”
emegbe la, yesu gaƒo nu le nu sia ŋu na eƒe nusrɔ̃lawo be, “ɣeyiɣi aɖe gbɔna esi miadim be manɔ mia gbɔ ŋkeke ɖeka pɛ ko
gake nyemanɔ anyi o
”
amewo ava gblɔ na mi be metrɔ gbɔ eye mele afii alo afi mɛ
migaxɔ wo dzi se o, eye migayi be yewoadim o
”
elabena ne matrɔ gbɔ la, mianya kokoko
nye tɔtrɔ gbɔ adze nyuie abe ale si dzi kea dzo le alilĩkpowo mee ene, be ame sia ame nakpɔe
gake gbã la, ele be makpe fu vevie eye dukɔ blibo sia nagbe nu le gbɔnye
”
hafi matrɔ agbɔ la, xexeame anɔ abe ale si wònɔ le noa ŋɔli pɛpɛpɛ ene
amewo nɔ nutsu ɖum, nɔ srɔ̃ ɖem eye agbe vivi ɖuɖu nɔ edzi vevie va se ɖe esime noa ge ɖe eƒe aɖakaʋu la me eye tsiɖɔɖɔ va tsrɔ̃ ame bubuawo katã
”
”xexeame anɔ abe ale si wònɔ le lɔt ƒe ŋkekewo me ene
ame sia ame nɔ eƒe gbe sia gbe dɔ wɔm pɛpɛpɛ
wonɔ nu ɖum, nɔ nu nom, wonɔ asi ƒlem, wode agble, tu xɔ gãwo
va se ɖe ŋdi si lɔt dzo le sodom
eye dzo kple dzokpexɔxɔwo dza tso dziƒo hetsrɔ̃ ameawo katã
”
ẽ, nenema ke amewo anɔ woƒe dɔwo dzii va se ɖe esime gaƒoƒo si dzi matrɔ gbɔ la naɖo
” ame siwo manɔ aƒe gbe ma gbe o la, megatrɔ yi aƒe me be yewoaƒo ƒu yewoƒe nuwo o
” ame siwo le agble la megaxa trɔ yi aƒe me le dua me o
miɖo ŋku nu si dzɔ ɖe lɔt srɔ̃ dzi!
ame sia ame si adi vevie be yeatsi agbe la aku eye ame si aku la, atsi agbe
le zã ma me la, ame eve amlɔ abati ɖeka dzi eye woava kplɔ ɖeka dzoe agble ɖeka ɖi
nyɔnu eve woanɔ wɔ tum le teƒo, woaxɔ ɖeka, eye woagble evelia ɖi
eƒe nusrɔ̃lawo biae be, “aƒetɔ, afi kae woakplɔ wo ayi?” yesu ɖo eŋu na wo bena, “afi si wotsɔ nu kukuwo ƒu gbe ɖo la, afi mae akagawo hã nɔna!”
gbe ɖeka la, yesu do lo sia na eƒe nusrɔ̃lawo be wòatsɔ fia wo be ehĩa be woanɔ gbedodoɖa dzi atraɖii va se ɖe esime woxɔ ŋuɖoɖo na woƒe biabiawo
egblɔ na wo be, “ʋɔnudrɔ̃la aɖe nɔ du gã aɖe me
ame sia mevɔ̃a mawu o, eye mebua ame aɖeke hã ɖe naneke me o
ahosi aɖe si hã nɔ dua me la vaa ʋɔnudrɔ̃la sia gbɔ gbe sia gbe va nɔ kuku ɖem nɛ be wòatso afia na ye le ye kple ŋutsu aɖe si dze agɔ le ye dzi la ƒe nya me
”hena ɣeyiɣi aɖe la, egbe be yemaɖo toe o
ke mlɔeba la egblɔ na eɖokui bena, ‘togbɔ be nyemevɔ̃a mawu alo bua amewo ɖe naneke me o hã la,
le ahosi sia ƒe fuɖeɖe nam atraɖii ta la, makpɔ egbɔ be wotrɔ nu si nye etɔ la nɛ ale be magana be nu nati kɔ nam le eƒe fuɖeɖe nam ta o!’”
yesu yi edzi be, “nenye be woɖe fu na ʋɔnudrɔ̃la vɔ̃ɖi sia va se ɖe esime wòlɔ̃ be yeawɔ nu si wobia tso esi la, ɖe
miebu be mawu matso afia na via siwo le kuku ɖem nɛ zã kple keli la oa?
le nyateƒe me, ãɖo woƒe biabiawo ŋu na wo enumake
gake biabia lae nye be, nenye be nye mesia la, metrɔ gbɔ ɖe, ame nenie makpɔ siwo ƒe xɔse anɔ te eye woanɔ gbedodo ɖa dzi?”
azɔ yesu do lo sia na ame aɖewo siwo dana eye womekpɔa ame bubuwo ɖe naneke me o la be,
“ame eve aɖewo yi gbedoxɔ me be woado gbe ɖa
đeka nye farisitɔ eye evelia nye nudzɔla aɖe
farisitɔ la do gbe ɖa be, ‘meda akpe na mawu be, nyemenye nu vɔ̃ wɔla abe ame bubuwo ene o, vevitɔ abe nudzɔla si le afi mɛ ɖa ene o
” elabena nyemebaa ame o, nyemewɔa ahasi o,
meblaa nu zi eve le kɔsiɖa ɖeka me, eye metsɔa nye nukpɔkpɔwo ƒe ewolia naa mawu
’”
gake nudzɔla la nɔ tsitre ɖe adzɔge afi aɖe ke eye wòde mo to heƒo eƒe akɔta kple vevesese do gbe ɖa kple ɣli be, ‘mawu, kpɔ nublanui na nye nu vɔ̃ wɔla sia
’
mele egblɔm na mi bena, nudzɔla sia trɔ yi aƒe me kple dzidzɔ elabena wotsɔ eƒe nu vɔ̃wo kee! ke wometsɔ farisitɔ la ƒe nu vɔ̃ kee o, elabena woabɔbɔ dadalawo katã ɖe anyi eye woado ame siwo bɔbɔa wo ɖokui la ɖe dzi
”
gbe ɖeka la, dzila aɖewo kplɔ wo viwo vɛ be yesu nada asi ɖe wo dzi ayra wo
gake nusrɔ̃lawo nya wo ɖa be woadzo
ke yesu yɔ ɖeviawo va eɖokui gbɔe eye wògblɔ be, “mina ɖevi suewo nava gbɔnye eye migaxe mɔ na wo o, elabena ame sia tɔgbiwo tɔe nye mawufiaɖuƒe la
le nyateƒe me, mele gblɔm na mi be, ame si maxɔ mawufiaɖuƒe la abe ɖevi sue ene o la, mage ɖe eme gbeɖe o
”
gbe ɖeka la, yudatɔwo ƒe kplɔla ɖeka biae be, “nufiala nyui, nu kae mawɔ be mayi dziƒo?”
yesu biae be, “ebu be ènya nu si gblɔm nèle esi nèyɔm be ame nyuia? le nyateƒe me la, ame aɖeke menyo o, negbe mawu ɖeka ko
ke le wò biabia ŋu la, magblɔ be ènya seawo xoxo be, mègawɔ ahasi o, mègafi fi o, mègawu ame o, mègada alakpa o, bu fofowò kple dawò, kple bubuawo
”
ŋutsua ɖo eŋu nɛ be, “mewɔ ɖe se siawo katã dzi tso keke nye ɖevime ke
”
yesu gblɔ nɛ be, “esusɔ nu vevi ɖeka nãwɔ, yi nãdzra nu siwo katã le asiwò eye nãtsɔ ga la na ame dahewo; esia anye kesinɔnu na wò le dziƒo, ekema va nãdze yonyeme
”
gake esi ŋutsua se nya sia la, etrɔ dzo nublanuitɔe, elabena kesinɔtɔ gã aɖe wònye
yesu nɔ eyome kpɔm esi wòyina eye wògblɔ be, “asesẽ na kesinɔtɔ ŋutɔ be wòage ɖe mawufiaɖuƒe la me!
anɔ bɔbɔe na kposɔ be wòato abi ƒe vo me ado, tsɔ wu be kesinɔtɔ nage ɖe mawufiaɖuƒea me
”
ame siwo le afi ma se nya si wògblɔ la gblɔ be, “nenye be esesẽ alea ɖe, ekema ame ka koŋ ate ŋu akpɔ ɖeɖe sia?”
eɖo eŋu be, “mawu ate ŋu awɔ nu si amegbetɔ mate ŋu awɔ o!”
petro gblɔ nɛ be, “míawo la míegble míaƒe aƒewo kple nu sia nu ɖi dze yowòme
”
yesu ɖo eŋu be, “esia le me vavã eye ame sia ame si gble eƒe aƒe, srɔ̃a, nɔviawo, dzilawo alo viawo ɖi ɖe mawufiaɖuƒea ta la,
akpɔ fetu geɖe fifia, eye wòakpɔ agbe mavɔ hã le xexeme si le vava ge la me
”
eyɔ nusrɔ̃la wuieveawo va eɖokui gbɔ, gblɔ na wo be, “abe ale si mienyae ene la, míeyina yerusalem
ne míeɖo afi ma la, nyagblɔɖi siwo katã nyagblɔɖilawo gblɔ ɖi tso ŋutinye la le eme va ge
woatsɔm ade asi na trɔ̃subɔlawo be woaɖu fewu le ŋunye, ado ŋukpem nyuie, woaɖe ta ɖe ŋunye,
aƒom eye woawum
eye le ŋkeke etɔ̃a gbe la mafɔ tso ku me
”
nusrɔ̃lawo mese eƒe nya siwo wògblɔ la ɖeka pɛ hã gɔme o, elabena edze abe ele nu ƒom na wo le lododo me ene
esi wote tu yeriko la, wokpɔ nubiala ŋkuagbãtɔ aɖe wònɔ mɔ to nɔ nu biam le mɔzɔlawo si
esi wòse ameha aɖe ŋkɔ wòva yina la, ebia ame aɖe be wòagblɔ nu si nɔ dzɔdzɔm la na ye
amea gblɔ nɛ be, “yesu nazaretitɔ lae va yina
”
ale wòde asi ɣlidodo me be, “yesu david vi la, kpɔ nye nublanui!”
ame siwo nɔ yesu ŋgɔ la di be yewoaɖo asi ŋkuagbãtɔa dzi, gake ɖeko wògado ɣlia sesĩe wu be, “david vi, kpɔ nye nublanui
”
esi yesu va ɖo afi si wònɔ la, etɔ, eye wògblɔ be, “mikplɔ ŋkuagbãtɔ ma va afii
”
esi wòva la, yesu biae be, “nu ka dim nèle tso asinye?” ŋkuagbãtɔ la ɖe kuku nɛ gblɔ be, “aƒetɔ medi be makpɔ nu!”
yesu gblɔ nɛ be, “enyo wò ŋkuwo neʋu nãkpɔ nu
wò xɔse da gbe le ŋuwò
”
ŋutsua de asi nukpɔkpɔ me enumake eye wòdze yesu yome henɔ mawu kafum
ame siwo katã kpɔ nu si dzɔ la hã kafu mawu
yesu ge ɖe yeriko du la me eye wòzɔ to dua me
ŋutsu aɖe nɔ dua me, ame si ŋkɔe nye zaxeo
enye nudzɔlawo ƒe amegã eye wònye kesinɔtɔ hã
ame sia di be yeakpɔ yesu, gake mete ŋui o, esi wònye ame kpui ta, eye amehawo hã ƒo xlãe
le esia ta eƒu du dze wo ŋgɔ, yi ɖalia ati kɔkɔ aɖe si le mɔa to, be yeakpɔe tso afi ma
esi yesu va ɖo atia te la, ewu mo dzi kpɔ zaxeo le atia me
eyɔ eŋkɔ be, “zaxeo, ɖi kaba! elabena madze aƒewò me egbe
”
zaxeo ɖi le atia dzi kaba eye wòkplɔ yesu yi eƒemee le dzidzɔ gã aɖe me
nu sia medzɔ dzi na ameha la o
wolĩ liʋiliʋĩ gblɔ be, “eyi be yeadze nu vɔ̃ wɔla gã sia ƒeme
”
le aƒea me la, zaxeo gblɔ na yesu be, “aƒetɔ tso azɔ la, matsɔ nye kesinɔnuwo ƒe afã na ame dahewo, eye ne mexɔ ga le ame aɖe si wu ale si wòle be maxɔ la, maɖo eteƒe nɛ zigbɔzi ene sɔŋ!”
yesu gblɔ nɛ be, “egbe xɔxɔ va aƒe sia me, elabena ame sia hã la, abraham vi wònye
elabena amegbetɔvi la va be yeadi eye yeaɖe ame siwo bu
”
esi yesu nɔ tetem ɖe yerusalem ŋu la, edo lo aɖe si awɔe be amewo nagabu be mawufiaɖuƒe la le egɔme dze ge enumake o
egblɔ be,
“bubume aɖe si nɔ nutome aɖe me le anyigba aɖe dzi la xɔ du be wòava anyigba la ƒe du gãtɔ me, ale be woatsɔe aɖo fiae ɖe eƒe nutometɔwo nu
hafi wòadzo la, eyɔ eƒe dɔlawo dometɔ ewo ƒo ƒui eye wòtsɔ ga sidi akpe eve na wo dometɔ ɖe sia ɖe be wòatsɔ anɔ asi tsamii hafi yeagbɔ
gake eteviwo lé fui eye wodɔ amewo ɖo ɖe eyome gblɔ be, “míele ame sia dim be wòaɖu fia ɖe mía dzi o
”
togbɔ be ele alea hã la, woɖoe fiae eye wòtrɔ gbɔ va aƒe
tete wòdɔ be woayɔ eƒe subɔla siwo wòtsɔ ga na la be yeakpɔe ɖa be wowɔ ga la ŋudɔ kpɔ viɖe aɖe mahã
”
ame gbãtɔ wɔ akɔnta eye wògblɔ ale si wòkpɔ viɖe teƒe ewo ɖe edzi la nɛ
”
fia la kafui gblɔ be, ‘enyo ŋutɔ! èɖi anukware le nu sue si metsɔ na wò me, eye abe wò fetu ene la, matsɔ du ewo ade wò dzikpɔkpɔ te
’”
ame evelia hã kpɔ viɖe ŋutɔ
ekpɔ viɖe teƒe atɔ̃ ɖe ga si wotsɔ nɛ la dzi
eƒe aƒetɔ gblɔ nɛ be, ‘esia hã nyo! matsɔ du atɔ̃ ade wò dzikpɔkpɔ te
’
”ame etɔ̃lia ya gbugbɔ ga la vɛ pɛpɛpɛ
mekpɔ viɖe aɖeke ɖe edzi o
egblɔ be, ‘metsɔ ga la dzra ɖo na wò be wòanɔ dedie,
elabena mevɔ̃ be ãbia viɖe tso asinye, evɔ wò nya ɖe wòsesẽ, èxɔa nu si menye tɔwò o le amewo si akpasesẽtɔe
èxɔa amewo ƒe agblewo le wo si akpasesẽtɔe gɔ̃ hã
’
fia la do dɔmedzoe hegblɔ na dɔla vɔ̃ɖi la be, ‘wò kuviatɔ, èbe menye ŋutasẽla
wò ŋutɔ wò nuƒoƒoe matsɔ adrɔ̃ ʋɔnu wòe
ne ènya nyuie be ŋutasẽla menye ɖe,
nu ka tae mètsɔ ga la da ɖe gadzraɖoƒe bena wòahe viɖe vi aɖe teti vɛ nam o?”
etrɔ ɖe ame mamle siwo le tsitre la gbɔ eye wòɖe gbe na wo be, ‘mixɔ ga la le esi, ne miatsɔe na ame si kpɔ viɖe geɖe ɖe etɔ dzi la
’
”woɖo eŋu nɛ be, ‘aƒetɔ, ga geɖe le ame ma si xoxo ɖe!’
fia la ɖo eŋu be, ‘ele eme nenema, gake enye nyateƒe matrɔmatrɔ be, ame siwo si nu le la, woawoe agakpɔ nu ɖe edzi eye ame si si nu sue aɖe le la, abu sue si le esi la gɔ̃ hã le ɣeyiɣi kpui aɖe me
azɔ le nye futɔ siwo tsi tre ɖe ŋunye gome la, mikplɔ wo va ŋkunyemee ne miatso ta le wo nu
’
esi yesu wu lo sia dodo nu la, edze nusrɔ̃lawo ŋgɔ ɖo ta yerusalem
esi wova ɖo betfage kple betania, du siwo le amito dzi me la, edɔ eƒe nusrɔ̃la eve be woadze ŋgɔ ayi kɔƒe si le wo ŋgɔ la me
ebe ne woge ɖe kɔƒea me la, woatsa ŋku na tedzi aɖe si wode kae ɖe mɔto la
enye tedzivi si ame aɖeke medo kpɔ o
egblɔ kpe ɖe eŋu be, “ne miekpɔe la, mitu kae ne miakplɔe va afii
eye ne ame aɖe bia mi nu si ta miele ka tumii la, migblɔ ko be, ‘aƒetɔ la hiãe
’”
wokpɔ tedzivi la abe ale si yesu gblɔe ene
eye esi wonɔ ka tumii la, nutɔwo va wo gbɔ va bia wo be, “nu kae ma wɔm miele? nu ka tae miele ka tum míaƒe tedzivia?”
nusrɔ̃lawo ɖo eŋu na wo dzaa be, “aƒetɔ la hiãe
”
ale wokplɔ tedzivi la vɛ na yesu eye woɖo woƒe avɔwo ɖe edzi be wòanɔ edzi
esi wònɔ yiyim la, amewo tsɔ woƒe avɔwo keke ɖe mɔƒo me nɛ
azɔ esi wògogo teƒe si woɖia amito la ƒe aga lena la, nusrɔ̃lawo ƒe ha blibo la de asi mawu kafukafu me kple gbe sesĩe le nukunu siwo wokpɔ la ta,
gblɔ bena, “woayra fia si gbɔna le aƒetɔ la ƒe ŋkɔa me!”“ŋutifafa le dziƒo, eye ŋutikɔkɔe le dziƒo boo!”
gake farisitɔ aɖewo siwo nɔ ameawo dome la gblɔ na yesu be; “aƒetɔ, na be ameawo nadzudzɔ nya siawo gbɔgblɔ!”
eɖo ŋu na wo be, “nenye be ameawo zi ɖoɖoe hã la, kpe siwo le mɔto afii la ade asi aseyetsotso me
”
esi wote ɖe yerusalem ŋu eye wòkpɔ dua la, èfa avi ɖe eŋu,
eye wògblɔ be, “wò hã, ne ɖe nãnya nu si na ŋutifafa wò le ŋkeke sia me hafi, ke eɣla ɖe wò ŋkuwo fifia
wò futɔwo aƒu kpo ɖe wò gliwo ŋu, aɖe to ɖe wò eye woadze dziwò,
atugu wò, agbã wò gudugudu elabena ègbe mɔnukpɔkpɔ si mawu na wò be nadzudzɔ nu vɔ̃ la
”
azɔ yesu ge ɖe gbedoxɔ la me eye wòde asi asiƒlelawo nyanya me
egblɔ na wo be; “mawunya gblɔ be, ‘nye gbedoxɔ la enye gbedoɖaƒe’, gake miawo la, mietsɔe wɔ fiafitɔwo ƒe nɔƒee!”
le esia megbe la, efia nu le gbedoxɔ la me gbe sia gbe, gake osɔfogãwo, agbalẽfialawo kple ame ŋkuta siwo le dua me la nɔ mɔnu dim bena yewoaɖe eƒe agbe ɖa
ke womekpɔ mɔ si dzi woato o, elabena ame sia ame kloe lɔ̃e vevie eye eƒe nyawo sɔ tome na wo ŋutɔ
esi yesu nɔ nu fiam amewo eye wònɔ nyanyui la gblɔm na wo le gbedoxɔ la me le ŋkeke mawo dometɔ ɖeka dzi la, osɔfogãwo kple agbalẽfialawo kple dumegãwo va ƒo xlãe heɖe ɖeklemi kplii
wobiae be, “ame kae na ŋusẽ wò be nãnya asitsalawo do goe le gbedoxɔa me?”
eɖo eŋu be, “nye hã mabia biabia ɖeka mi hafi maɖo miaƒe biabia ŋu na mi
biabia lae nye, ‘yohanes ƒe mawutsideta la ɖe, mawu gbɔe wòtso loo alo eya ŋutɔe tsɔe ɖo eɖokui dzi nɔ nu si dze eŋu la wɔma?”
wodzro biabia la me le wo ɖokuiwo dome kpɔ hegblɔ be, “ne míegblɔ be mawue dɔe ɖa la, ekema míede mía ɖokuiwo nya me, elabena abia mí be, ‘nu ka tae míexɔ edzi se o mahã?’
ne míegblɔ hã be menye mawue dɔe ɖa o la, ekema ameha la katã awɔ funyafunya mí, elabena woxɔe se vevie be yohanes nye nyagblɔɖila
”
mlɔeba la, woɖo eŋu nɛ be, “míenya afi si wòtso o
”
ale yesu gblɔ na wo be, “ekema nye hã nyemaɖo miaƒe biabia la ŋu na mi o
”
yesu gatrɔ ɖe ameha la gbɔ eye wòdo lo sia na wo be, “ŋutsu aɖe de waingble eye wòtsɔe de agbledela bubuwo si hedzo yi du didi aɖe me afi si wònɔ ƒe geɖe
esi nuŋeɣi ɖo la, edɔ eƒe dɔla ɖeka ɖo ɖe agbledelawo gbɔ be wòava xɔ waintsetsea ƒe akpa si nye etɔ gome la vɛ
gake agblea dzikpɔlawo ƒo dɔla la vevie eye wogbugbɔe ɖo ɖa asi ƒuƒlu
agbletɔ la gadɔ dɔla bubu ɖa gake wowɔ eya hã nenema, woƒoe, dzui nyuie eye wonyae dzoe asi ƒuƒlu
agbletɔ la gadɔ ame etɔ̃lia ɖo ɖe agblea dzikpɔlawo gbɔ ake, gake eya hã kpɔ nuteƒe abe ame gbãtɔ eveawo ene
wode abi eŋu eye wonyae ɖe du nu wòdo go le agblea me heyi aƒe asi ƒuƒlu
”
agbletɔ la gblɔ na eɖokui azɔ be, ‘menya nu si mawɔ! madɔ vinye ɖeka hɔ̃ɔ la ɖe wo gbɔ
meka ɖe edzi be woade bubu eya ŋu
’”
gake esi agblea dzikpɔlawo kpɔ via wògbɔna la, wogblɔ be, ‘nu si dim míele la va ɖo
ame si ava nyi eƒe dome nenye be megali o lae nye esi va do! mina míawui bena eƒe domenyinua nazu míatɔ
’
ale wolée, hee le anyigba do goe le waingblea me heyi ɖawu
” yesu bia ameha la be, “nu ka miebu be agbletɔ la awɔ?
magblɔe na mi
agbletɔa ava eye wòana woawu ame vɔ̃ɖi siawo eye wòatsɔ waingble la de ame bubuwo ƒe dzikpɔkpɔ te
” ameha la gblɔ nɛ be, “agbledzikpɔlawo mate ŋu awɔ nu vɔ̃ɖi sia ƒomevi o ɖe
”
yesu kpɔ wo dũu hegblɔ be, “ke nu kae mawunya wɔnɛ esi wogblɔ be, ‘kpe si xɔtulawo gbe la, eyae va zu kpe si wotsɔ ɖo dzogoe na xɔa’?”
egblɔ kpe ɖe eŋu be, “ame sia ame si akli kpe sia la, aŋe afɔ
ke ame si dzi wòage adze la, agbã gudugudu
”
esi osɔfogãwo kple agbalẽfialawo se ŋutinya si yesu gblɔ la, wodi be yewoalée enumake, elabena wonya be yewo ŋutie wògblɔe ɖo
woawoe nye agbledzikpɔla vɔ̃ɖi siwo le ŋutinya la me
gake wovɔ̃ bena ne yewo ŋutɔ yewolée la, ahe ʋunyaʋunya vɛ
esi wonɔ mɔnu dim le eŋu ta la, wodɔ ame aɖewo ɖe egbɔ bena woawɔ wo ɖokuiwo abe ame dzɔdzɔewo ene eye woabia biabiawoe
wova yesu gbɔ va gblɔ nɛ be, “aƒetɔ, míenyae be nufiala anukwaretɔe nènye
ètoa nyateƒe ɣesiaɣi eye mèkpɔa ame aɖeke hã ŋkume o, ke boŋ èfiaa nu si nye mawu ƒe mɔwo
azɔ gblɔ wò susu na mí tso nya sia ŋuti
enyo be míadzɔ nu na kaisaro loo alo menyo o
”
yesu kpɔ aye si wɔm ameawo nɔ la dze sii eya ta wògblɔ be,
“mitsɔ kɔba ɖeka nam makpɔ ɖa
ame ka ƒe tatae nye sia le kɔba sia dzi ? eye ame ka ƒe ŋkɔe le tata la te?” woɖo eŋu nɛ be, “kaisaro si nye roma duwo katã dziɖula ƒe tatae
”
egblɔ na wo be, “ekema mitsɔ nu siwo katã nye kaisaro tɔ la nɛ eye mitsɔ nu siwo katã nye mawu tɔ la na mawu!”
ale mɔ si wotre nɛ be wòaɖee le ameha la ŋkume la mete ŋu ɖee o
eƒe nyaŋuɖoɖo la wɔ nuku na wo ale gbegbe be ɖoɖoe zi le wo nu
azɔ zadukitɔ aɖewo, ame siwo xɔe se be ame kukuwo ƒe tsitretsitsi aɖeke meli o la
va yesu gbɔ kple nya sia be, “mose ƒe se gblɔ be nenye be ŋutsu aɖe ɖe srɔ̃ gake wo kple srɔ̃a medzi vi hafi wòku o la, nɔvia ŋutsu naɖe ahosia eye vi si woadzi la anye ame si ku la tɔ, eye wòava xɔ ɖe eteƒe nenye be eva tsi
míenya ƒome aɖe, si me ɖekakpui adre nɔ
tsitsitɔ ɖe srɔ̃ gake medzi vi aɖeke hafi ku o
ame si dzɔ ɖe eyome la ɖe ahosia gake eya hã medzi vi kplii hafi trɔ megbe o
nu sia yi dzi ʋuu va se ɖe esime ɖekpakpui adreawo katã ɖe ahosia kpɔ gake ɖeke medzi vi kplii hafi ku o
nyɔnua hã va ku mlɔeba
azɔ míaƒe biabia lae nye be, ame ka srɔ̃e nyɔnu sia anye nenye be wofɔ tso ku me? elabena ŋutsuawo katã ɖee kpɔ!”
yesu ɖo eŋu na wo be, “ame siwo le agbe le xexe sia mee woɖo srɔ̃ɖeɖe anyi na
gake ame dzɔdzɔe siwo woafɔ ɖe tsitre yi dziƒo la, womaɖe srɔ̃ o
womagaku hã o, ale woanɔ abe mawudɔlawo ene, eye woanye mawu viwo, elabena wofɔ wo ɖe tsitre yi agbe yeye mee
ke le ame kukuwo ƒe tsitretsitsi ŋuti la, mose gɔ̃ hã gblɔe fia le ŋuve mumu si nɔ bibim la gbɔ, esi woyɔ mawu be, ‘abraham ƒe mawu, isak ƒe mawu kple yakob ƒe mawu
’
ke menye ame kukuwo ƒe mawu wonye o, ke boŋ ame gbagbewo tɔe, elabena le eya gbɔ la, wo katã wole agbe nɛ
”
sefialawo dometɔ aɖewo gblɔ be, “nufiala, egblɔe nyuie ŋutɔ!”
ale wodzudzɔ woƒe biabiawo elabena dzi megale wo ƒo be woagabia nya ɖekee o
azɔ yesu tsɔ biabia sia ɖo woƒe ŋkume be, “nu ka tae wogblɔ be kristo mesia la nye fia david ƒe vi?
elabena david ŋutɔ gblɔ le psalomowo ƒe agbalẽ me be, “aƒetɔ la gblɔ na nye aƒetɔ be
bɔbɔ nɔ nye nuɖusi me,
va se ɖe esime matsɔ wò ketɔwo awɔ wò afɔɖodzinu
”
david yɔe be,“aƒetɔ” aleke wɔ wòaganye via?
yesu trɔ ɖe eƒe nusrɔ̃lawo ŋu le esime ameha la nɔ to ɖomii eye wògblɔ na wo be,
“mikpɔ nyuie le agbalẽfiala siawo ŋuti, elabena woɖoa atsyɔ̃ gãwo nɔa yiyim, eye ne wole ablɔ dzi la, wodina be amewo nabɔbɔ ado gbe na yewo bubutɔe
wolɔ̃a teƒe kɔkɔwo nɔnɔ le ƒuƒoƒewo kple azã bubuwo ɖuƒe
ke ne wole woƒe gbe didi mawo dom ɖa hele atsyia dem eme la, woganɔa susu wɔm le ale si woawɔ aba ahosi dahewo la ŋuti
eya ta mawu ƒe tohehe gãtɔ le wo lalam
”
esi yesu nɔ tsitre ɖe gbedoxɔ la me la, enɔ ŋku lém ɖe ale si kesinɔtɔwo le woƒe nunanawo dam ɖe nudzɔɖaka la me dadatɔe ŋuti
ke ekpɔ ahosi dahe aɖe hã va eye wòda pesewa eve ko ɖe nua me
yesu kpɔe dũu eye wògblɔ be, “le nyateƒe me ne wotsɔ nunalawo katã ƒe nunanawo ƒo ƒui la, ahosia ƒe nunana sɔ gbɔ sãa wu wo tɔ
elabena nenem gatɔ siawo tsɔ nu si womehiã o la ƒe sue aɖe ko vana eye togbɔ be ahosi sia, da ahe alea hã la, etsɔ nu sia nu si le esi la na faa
”
yesu ƒe nusrɔ̃la aɖewo nɔ nu ƒom le atsyɔ̃ gã si woɖo na gbedoxɔ la ŋuti
wokpɔ ŋudzedze le nɔnɔmetata siwo wota ɖe gliawo ŋu kple akpedanunana vovovo siwo wotsi ɖe gliawo ŋu la ŋu ŋutɔ
yesu gblɔ na wo be, “ɣeyiɣi aɖe li gbɔna esime woagbã nu siwo kafum miele la
woagbãe ale gbegbe be kpe ɖeka pɛ hã magasusɔ ɖe nɔvia dzi o
nu sia nu akaka azu kpo kɔkɔ aɖe ɖe afi si gbedoxɔa le
”
wo katã wodo ɣli biae be, “aƒetɔ! ɣekaɣie esiawo ava eme? dzesi kae ado ŋgɔ na nu siawo?”
eɖo ŋu na wo be, “migana be ame aɖeke naflu mi o! elabena ame geɖewo ava aɖe gbeƒã be yewoe nye mesia la, eye woanɔ gbɔgblɔm be, ‘ɣeyiɣi ɖo azɔ
’ gake migaxɔ wo dzi se o!
eye ne miese be aʋa dzɔ eye ʋunyaʋunyawo hã dze egɔme la, dzidzi megaƒo mi o
nyateƒe ele be aʋawo nadzɔ, gake nuwuwua mava enumake o
elabena dukɔ atsi tre ɖe dukɔ ŋu, eye fiaɖuƒe akpe akɔ kple fiaɖuƒe
anyigba aʋuʋu sesĩe le teƒewo, eye dɔ ato vevie le teƒe bubuwo hã
dɔvɔ̃ geɖewo akaka ɖe xexeame, eye nu dziŋɔ geɖewo ado ɖe dziƒo ŋu
” gake hafi nu siawo katã nava dzɔ la, woati mia yome vevie eye woahe mi ayi woƒe ƒuƒoƒewo kple gaxɔwo me, woakplɔ mi ayi ʋɔnui le fiawo kple gɔvina gãwo gbɔe
woawɔ esiawo katã ɖe mia ŋu le tanye
nu siawo anye mɔnukpɔkpɔ tɔxɛ na mi be miaɖi ɖase le ŋunye na wo be woanya mesia la nyuie eye woatsɔ bubu tɔxɛ nɛ
eya ta migatsi dzi le ale si miawɔ aʋli mia ɖokuiwo ta nenye be wotsɔ nya ɖe mia ŋu la o,
elabena mana nunya mi eye made nya siwo katã miagblɔ la nu me na mi ale be ame aɖeke mate ŋu atsi tre ɖe nu siwo miagblɔ la ŋu o
azɔ ame siwo nye miawo ŋutɔ ŋutimewo, abe mia dzilawo, nɔviŋutsuwo, nɔvinyɔnuwo kple xɔlɔ̃ veviwo ene la, ade mi asi eye woana woava lé mi, eye woawu mia dometɔ aɖewo gɔ̃ hã
ame sia ame alé fu mi elabena mienye tɔnyewo ta
gake le nyateƒe me la, miaƒe taɖa ɖeka pɛ hã matsrɔ̃ o
elabena ne miele tsitre sesĩe la, ekema miaƒe luʋɔwo akpɔ ɖeɖe
nenye be miekpɔ asrafowo woƒo xlã yerusalem dua la, ke minyae be dua gbãɣi ɖo vɔ
ekema mina ame siwo le yudea la nasi ayi togbɛwo dzi eye ame siwo le yerusalem la nadze agbagba asi, ke ame siwo le dua godo la, megate kpɔ be yewoatrɔ ayi dua me o
ŋkeke siawoe nya si nyagblɔɖila xoxoawo katã gblɔ da ɖi la ava eme pɛpɛpɛ
ke, baba na nyɔnu siwo ƒo fu le kple ame siwo si vidzĩ fẽwo le, elabena nuxaxa geɖe ava anyigba sia dzi eye mawu ƒe dɔmedzoe ava dukɔ sia dzi
woawu wo tamesesẽtɔe alo woaɖe aboyo wo ayi xexeme dukɔ bubuwo mee
trɔ̃subɔlawo aɖu yerusalem dua dzi agbãe gudugudu
esia ayi dzi va se ɖe esime wòdze mawu ŋu be wòaɖo asi trɔ̃subɔla siawo dzi
”
azɔ la nu dziŋɔwo ado ɖe yame esiwo ana nyanya mi
dzesi dziŋɔwo ado ɖe ɣe, ɣleti kple ɣletiviwo me
le anyigba dzi afi sia la, ʋunyaʋunya ava dukɔwo me eye woatɔtɔ elabena atsiaƒu aɖe gbe sesĩe eye ƒutsotsoewo aŋe ŋɔdzitɔe
ame geɖewo abu mɔkpɔkpɔ le nu dziŋɔ̃ siwo gbɔna dzɔdzɔ ge ɖe anyigba sia dzi ta, elabena dziƒowo ŋutɔ ƒe ŋusẽ kura aʋuʋu sesĩe
ale ame siwo le anyigba dzi la akpɔ nye mesia la manɔ alilikpowo dzi gbɔna le ŋusẽ kple ŋutikɔkɔe gã aɖe me
eya ta ne nu siawo katã le dzɔdzɔm la, minɔ te sesĩe eye mianɔ ŋudzɔ elabena ɣeyiɣia ɖo vɔ be woaɖe mi
”
azɔ edo lo sia na wo be, “mikpɔ gboti kple ati bubuawo katã ɖa
ne woto aŋgbawo la, miakpɔe adze sii le mia ɖokui si be dzomeŋɔli le ɖoɖom
”
nenema ke nenye be miekpɔ be nu siwo megblɔ na mi le eme vam la, minyae be mawufiaɖuƒe la te tu aƒe
”mele egblɔm na mi kple kakaɖedzi be, dzidzime sia anɔ agbe akpɔ nu siawo teƒe pɛpɛpɛ hafi aku
eye togbɔ be dziƒo kple anyigba nu ava yi hã la, nye nyawo anye nyateƒenya anɔ anyi tegbetegbe
mikpɔ nyuie, be nutsuɖuɖu, ahamumu kple dzimaɖitsitsi ɖe agbemenyawo ŋu nagate miaƒe dzi ɖe to o, eye ŋkekea naɖi ɖe mi abe ale si mɔ ɖea ame ene o
elabena adze ame siwo katã le anyigba dzi la dzi kpoyi
minɔ ŋudzɔ ɖaa, eye miado gbe ɖa be ne edze mawu ŋu la miagakpɔ nu dziŋɔ siawo dometɔ aɖeke teƒe hafi ava gbɔnye o
”
yesu nɔ nu fiam le gbedoxɔa me gbe sia gbe, eye le fiẽ me la etrɔna yia amito la dzi, afi si wòdɔna le zã me,
eye ameha la katã ƒoa ƒu ŋdi sia ŋdi be yewoaɖo to eƒe nufiafia
azɔ ŋutitotoŋkekea te tu aƒe
ŋkeke siae nye yudatɔwo ƒe ŋkekenyui si dzi woɖua abolo si wotsɔ amɔ maʋamaʋã wɔe la ko
le ɣeyiɣi sia me la, yudatɔwo ƒe osɔfogãwo kple agbalẽfialawo nɔ ŋugble dem vevie le mɔ si dzi woato awu yesu ale be ʋunyaʋunya madzɔ le dukɔa me o la ŋuti elabena wonɔ vɔvɔ̃m na dukɔa me tɔwo
azɔ satana ge ɖe yuda iskariɔt, ame si nye nusrɔ̃la wuieveawo dometɔ ɖeka la me,
ale wòyi osɔfogãwo kple gbedoxɔmesrafowo ƒe amegãwo gbɔ be yeade aɖaŋu kple wo le mɔ nyuitɔ si dzi yeato ade yesu asi na wo la ŋuti
edzɔ dzi na ameawo ŋutɔ be yuda le klalo be yeakpe ɖe yewo ŋu eya ta wodo ga home aɖe ŋugbe nɛ
tso esia dzi la, yuda de asi ɣeyiɣi nyuitɔ si me woalé yesu le amehawo ƒe manyamanya me la didi me
azɔ ŋutitotoŋkekenyui si dzi wowua ŋutitotolẽvi la le eye woɖanɛ kple amɔ maʋamaʋã ƒe abolo la ɖo edzi
yesu dɔ petro kple yohanes be woado ŋgɔ aɖawɔ dzadzraɖo na yewoƒe ŋutitotoŋkekea ɖuɖu
wobia be, “afi kae nèdi be míayi aɖadzra ɖo?”
eɖo eŋu na wo be, “ne miege ɖe yerusalem dua me teti ko la, miakpɔ ŋutsu aɖe si lé tsize ɖe ta la; wòazɔ va yina
mikplɔe ɖo eye miage ɖe aƒe si me wòage ɖo la me,
eye miagblɔ na aƒea tɔ be, ‘míaƒe nufiala be mibia wò nãfia mí amedzrowo ƒe xɔ afi si eya kple eƒe nusrɔ̃lawo aɖu ŋutitotoŋkekenyui la le
’
aƒea tɔ akplɔ mi ayi dziƒoxɔa dzi eye wòafia xɔ gã aɖe si me wodzra ɖo la mi
teƒe lae nye ma
miyi eye miaɖo kplɔ̃ ɖe afi ma
”
woyi dua me eye wokpɔ nu sia nu abe ale si yesu gblɔe ene, eye woɖo kplɔ̃ ɖe xɔa me hena ŋutitotoŋkekea ɖuɖu le fiẽ ma
yesu kple nusrɔ̃la mamleawo va ɖo le ɣeɣiɣi si woɖo ɖi la dzi eye wo katã wonɔ kplɔ̃a ŋu hena nua ɖuɖu
yesu gblɔ na nusrɔ̃lawo be, “menɔ mɔ kpɔm vevie be maɖu ŋutitotoŋkekea ƒe nuɖuɖu sia kpli mi hafi nye fukpekpewo nadze egɔme
elabena medi be mianya fifi be nyemagaɖui akpɔ o, va se ɖe esime woɖe nu si tututu wònye la ɖe go le mawufiaɖuƒea me
”
azɔ etsɔ wainkplu ɖeka, eye esi wòda akpe ɖe eta vɔ la, egblɔ na wo be, “mixɔe eye ame sia ame nanoe
elabena nyemagano wain akpɔ o, va se ɖe esime mawufiaɖuƒe la ava
”
emegbe etsɔ abolo, eye esi wòda akpe na mawu le eta vɔ la, eŋe eme eye wòtsɔe na nusrɔ̃lawo hegblɔ be, “esia nye nye ŋutilã, si wotsɔ na ɖe mia ta
miɖui ne miaɖo ŋku dzinye
”
esi woɖu nua vɔ la, egatsɔ wainkplu la na wo eye wògblɔ be, “esia nye mawu ƒe nubabla yeye si wòwɔ be yeatsɔ axɔ mi ɖe agbee la ƒe dzesi
wotre nubabla sia nu kple ʋu si makɔ ɖi abe vɔsasa ɖe mia ta ene
gake ame aɖe nɔ anyi ɖe kplɔ̃ ŋu afi sia abe mía xɔlɔ̃ ene, evɔ eyae nye ame si adem asi
ele be mesia la naku abe ale si mawu ɖoe ene
gake baba na ame si adee asi!”
nusrɔ̃lawo tsa ŋku godoo le wo nɔewo dome hebia be, ame kae le nu sia tɔgbi wɔ ge
azɔ ʋiʋli ɖo nusrɔ̃lawo dome le ame si anye gãtɔ la ŋu
yesu gblɔ na wo be, “xexe sia me fiawo ɖua aƒetɔ ɖe wo teviwo dzi, eye amegã bubuwo hã tea wo teviwo ɖe to gake teviawo bua ame siawo katã amenuvelawoe
gake mele be wòanɔ nenema le mia dome o, ame si di be yeanye miaƒe amegã la, newɔ eɖokui subɔlae
le xexeame la, aƒetɔ nɔa kplɔ̃ ŋu eye eƒe subɔviwo va subɔnɛ
gake esia mele mia dome le afii o! elabena nyee nye miaƒe subɔvi
miawoe nye ame siwo do dzi nɔ anyi kplim le nye tetekpɔwo me,
eye nye la, mele fiaɖuƒe ɖom anyi na mi abe ale si fofonye ɖo fiaɖuƒe anyi nam ene
”
miaɖu nu, ano nu le kplɔ̃ ŋu kplim le fiaɖuƒe ma me
hekpe ɖe esia ŋu la, mianɔ fiazikpuiwo dzi adrɔ̃ ʋɔnu israel ƒe tokɔ wuieveawo
”
yesu gblɔ na petro be, “simɔn, simɔn, satana le mi katã dim be yeagbɔ mi abe ale si wogbɔa blii ene
gake medo gbe ɖa ɖe tawò be wò xɔse magabu keŋ o
ale nenye be èdze si wò vodada eye nègatrɔ va gbɔnye la, do ŋusẽ nɔviwò mamleawo hã eye nãtu woƒe xɔse ɖe edzi
”
simɔn ɖo eŋu be, “aƒetɔ, mele klalo be mayi gaxɔ me kpli wò eye maku kpli wò gɔ̃ hã
”
gake yesu gblɔ nɛ be, “petro, na magblɔ nya aɖe na wò
va se ɖe etsɔ fɔŋli hafi koklo naku atɔ la, ãgbe nu le gbɔnye zi etɔ̃ be yemenyam gɔ̃ hã o
”
azɔ yesu bia nusrɔ̃lawo be, “esi medɔ mi be miyi ɖagblɔ nyanyui la, eye mietsɔ ga, mɔzɔkotoku alo awu eve ɖe asi o eye miedo afɔkpa hã o ɖe, nane hiã mia?” woɖo ŋu nɛ be, “naneke mehiã mi o
”
eyi dzi be, “azɔ la mitsɔ mɔzɔkotoku nenye be ɖe le mia si
mitsɔ ga hã ɖe asi, eye ne yi mele mia dometɔ aɖe si o la, nedzra eƒe awuwo wòatsɔ ga la aƒle ɖee
elabena ɣeyiɣi la ɖo bena nya si wogblɔ ɖi tso ŋunye la nava eme be, ‘woadrɔ̃ ʋɔnui abe nu vɔ̃ wɔla ene
’ le nyateƒe me, nya siwo katã nyagblɔɖilawo gblɔ tso ŋunye la ava eme
”
woɖo eŋu nɛ be, “aƒetɔ, yi eve le mía si le afi sia
” yesu gblɔ be, “esɔ gbɔ
”
azɔ yesu kple eƒe nusrɔ̃lawo dzo le aƒea me heyi amito la dzi abe ale si wòwɔna ɖaa ene
le afi sia la, egblɔ na wo be, “mido gbe ɖa be tetekpɔ nagaɖu mia dzi o
”
edzo le nusrɔ̃lawo gbɔ, zɔ vie ko eye wòdze klo do gbe ɖa be,
“fofo, nenye wò lɔlɔ̃nu la, na kplu sia nato nunye ayi, gake menye nye lɔlɔ̃nu o, ke boŋ tɔwò ko woawɔ
”
kasia mawudɔla aɖe tso dziƒo va do ŋusẽe,
elabena eƒe gbɔgbɔ nɔ veve sem ale gbegbe be, fifia nɔ dzadzam le eŋu abe ʋu ene le esime wònɔ gbe dom ɖa atraɖii
mlɔeba la, etso eye wòtrɔ yi eƒe nusrɔ̃lawo gbɔ, gake eva ke ɖe wo ŋu wonɔ alɔ̃ dɔm elabena konyifafa na be woƒe lãme gbɔdzɔ
yesu do ɣli gblɔ be, “alɔ̃ dɔm mielea? mifɔ kaba! mido gbe ɖa be miaɖu tetekpɔwo dzi
”
ke esi wònɔ nya siawo gblɔm la, ameha aɖe do ɖe wo dzi, yuda, eƒe nusrɔ̃lawo dometɔ ɖeka nɔ ŋgɔ na wo
yuda zɔ ɖe yesu dzi eye wògbugbɔ alɔgo nɛ abe lɔlɔ̃ ƒe dzesi ene
gake yesu biae bena, “yuda, nu ka tae nèwɔ esia ɖo, nugbugbɔe natsɔ ade mesia la asia?”
esi nusrɔ̃la mamleawo kpɔ nu si be yeadzɔ la, wodo ɣli be, “aƒetɔ, miwɔ avu kpli woa? mietsɔ míaƒe yiawo ɖe asi!”
kasia, nusrɔ̃lawo dometɔ ɖeka tsɔ eƒe yi kpa ɖusimeto na osɔfogãtɔ ƒe subɔvi si nɔ ameawo dome
ke yesu gblɔ nɛ be, “migawɔ avu kpli wo o, miɖe asi le wo ŋu ko
” ale wòka asi afi si subɔvia ƒe to la nɔ ŋu eye toa gaɖo eteƒe abe tsã ene
yesu trɔ ɖe osɔfogãwo, hamemegãwo kple gbedoxɔmesrafowo ƒe amegã siwo nɔ ameha la ŋgɔ va la ŋu eye wòbia wo be, “adzodalae menye ta mietsɔ kpowo kple yiwo va be yewoalém hã?
nu ka tae mielém le gbedoxɔ la me o? menɔa afi ma gbe sia gbe ɖe! gake ɣeyiɣi sia enye ɣeyiɣi nyuitɔ na mi, ɣeyiɣi si me satana ƒe ŋusẽ le dzi ɖum
”
ale wolée eye wokplɔe yi osɔfogãtɔ ƒeme eye petro nɔ eyome ʋĩi gbɔna
asrafowo do dzo ɖe xɔxɔnu le ƒuƒum eye petro va nɔ wo dome le afi ma
dɔlanyɔnuvi aɖe si kpɔ petro dze sii la gblɔ be, “ame sia hã nɔ yesu yome kpɔ
”
ke petro gbe gblɔ be, “nyɔnu nyemenya amea ŋutɔ gɔ̃ hã o!”
le aɖabaƒoƒo ʋee aɖewo megbe la, ame bubu hã kpɔe eye wògblɔ nɛ be, “wò hã eƒe nusrɔ̃lawo dometɔ ɖeka tututue nènye!” petro ɖo eŋu nɛ be, “gbeɖe, amegã menye wo dometɔ ɖekae menye o
”
abe gaƒoƒo ɖeka megbe ene la, ame bubu hã va gblɔ kple kakaɖedzi be, “menya be ame sia hã nye yesu ƒe nusrɔ̃lawo dometɔ ɖeka, elebena eya hã nye galileatɔ abe yesu ene
”
ke petro gado dzi gblɔ be, “ŋutsu, nyemenya naneke kura tso nu si gblɔm nèle la ŋu o
” eye esi wòɖe nu le nya siawo me ko la, koklo ku atɔ
le ɣeyiɣi sia me tututu la, yesu trɔ kpɔ petro dũu
kasia petro ɖo ŋku yesu ƒe nya siawo dzi be, “hafi koklo naku atɔ etsɔ fɔŋli la, ãgbe nu le gbɔnye zi etɔ̃
”
petro dzo le ʋɔnudrɔ̃ƒea ƒe xɔxɔnu heyi ɖafa avi vevie
asrafo siwo le yesu ŋu dzɔm, la dze fewuɖuɖu le eŋu eye wonɔ eƒom hã
wotsyɔ nu mo nɛ eye wobia tso esi be, “gblɔ nya ɖi! ame kae ƒo wò
”hekpe ɖe esia ŋu la, wodzu dzu ƒomevi geɖewo nɛ
le ŋufɔke ŋdi kanya la, yudatɔwo ƒe osɔfogãwo, dumegãwo kple agbalẽfialawo va ɖi anyi, eye wokplɔ yesu va wo ƒe ŋkumee
wogblɔ be, “nenye woe nye kristo la, gblɔe na mi
” yesu ɖo eŋu be, “ne megblɔe na mi la, miaxɔ dzinye ase o,
eye ne mebia biabia aɖe mi hã, miele eŋu ɖo ge nam o
gake ɣeyiɣi gbɔna esi woaɖo nye mesia la fiazikpui dzi le mawu ŋusẽkatãtɔ la ƒe ɖusime
”
ameawo katã do ɣli sesĩe be, “ekema ɖe nèle gbɔgblɔm be mawu vie yènyea?” yesu ɖo eŋu be, “ẽ, mawu vie menye abe ale si miegblɔe ene
”
ameawo gado ɣli sesĩe be, “đe míegahiã ɖasefo bubuwo be woatso ame sia nua? gbeɖe! míawo ŋutɔ míesee wògblɔ be mawu vie yenye!”
azɔ takpekpe bliboa katã kplɔ yesu va pilato ƒemee
esi woɖo afi ma teti ko la, wode asi enu tsotso me na pilato be, “ŋutsu sia le to gblẽm na dukɔa me viwo be womegadzɔ nu na kaisaro o
gawu la, etɔ asi akɔta be yee nye míaƒe mesia, si nye fia si gbɔna la
”
pilato bia yesu be, “wòe nye yudatɔwo ƒe fia la?” eɖo eŋu be, “ẽ, ele me abe ale si nègblɔe ene
”
pilato trɔ ɖe osɔfogãwo kple ameha la ŋu gblɔ be, “nyemekpɔ vodada aɖeke le ame sia ŋu o
”
ke ameawo ganɔ nutsotso nam le eŋu vevie ŋutɔ
wogblɔ na pilato be, “ne medze agɔ o hã la, ehe tɔtɔ geɖe vɛ
ena be amewo le tsitre tsim ɖe dziɖuɖua ŋu le afi sia afi si wòde la
ewɔ esia ƒo xlã yudea godoo kpeɖo tso keke galilea va se ɖe yerusalem ke!”
esi pilato se nya siawo la, ebia be ame la ɖe galileatɔ wònyea?
ke esi wòse be yesu tso herodes ƒe ŋusẽ te la, eɖoe ɖa herodes, ame si hã nɔ yerusalem le ŋkeke mawo me
herodes kpɔ dzidzɔ ŋutɔ esi wòkpɔ yesu elabena ese eŋkɔ zi geɖe eye wòse nukunu gã siwo katã wòwɔ la hã ale wònɔ mɔ kpɔm be awɔ ɖe yeakpɔ
herodes bia biabia geɖewo yesu ke meɖo ɖeke ŋu nɛ o
le ɣeyiɣi siawo katã me la, osɔfogãwo kple agbalẽfialawo nɔ tsitre ɖe afi ma nɔ nutsotso geɖewo nam le yesu ŋu kabakaba ŋutɔ
herodes kple eƒe asrafowo hã va de asi vlododoe me
woɖu fewu geɖe hã le eŋu, wodo awu nɛ abe fia ene eye wogbugbɔe ɖo ɖe pilato gbɔ
tso gbe ma gbe la, herodes kple pilato, ame siwo lé fu wo nɔewo vevie tsã la trɔ zu xɔlɔ̃ veviwo
pilato yɔ yudatɔwo ƒe osɔfogãwo, dumegãwo kple ameha la ƒo ƒui,
eye wògblɔ na wo be, “togbɔ be miekplɔ ame sia vɛ be egblẽ to na ame geɖewo be woatsi tre ɖe roma dziɖuɖua ŋu hã la, meku miaƒe nutsotsoa gɔme tsitotsito, ke mekpɔe dzesii kɔtee be ame sia medze agɔ aɖeke o
herodes hã kpɔe be medze agɔ o, eya ta wògatrɔe ɖo ɖe mí
vavã ame sia mewɔ naneke si ta wòle be woatso kufia nɛ o
le esia ta la, mana woaƒoe sesĩe le dutoƒo eye maɖe asi le eŋu
”
azɔ ele na pilato be, wòaɖe asi le gamenɔla ɖeka ŋu na wo le ŋutitotoŋkekenyuia dzi
ke wo katã do ɣli kple gbe ɖeka be, “đe ame sia ɖa! đe asi le baraba ŋu na mí!”
barabas sia nye ame aɖe si wolé de gaxɔ me be ehe tɔtɔ gã aɖe va yerusalem, be amewo natsi tre ɖe dziɖuɖua ŋu
gawu la, ewu ame hã
eya ta pilato gaɖe nya me na ameha la, elabena edi vevie be yeaɖe asi le yesu ŋu
gake ɖeko ameha la gado ɣli sesĩe wu be, “klãe ɖe ati ŋu! klãe ɖe ati ŋu!”
pilato gabia wo zi etɔ̃lia be, “nu ka tae wòle be maklãe ɖe ati ŋu ɖo? vɔ̃ kae wòwɔ? đeko maƒo ame sia eye maɖe asi le eŋu elabena nyemekpɔ vɔ̃ aɖeke le eŋu si ana be matso kufia nɛ o
”
gake ɖeko ameawo ganɔ ɣli dom sesĩe atraɖii be woawu yesu
mlɔeba la, pilato wɔ ɖe woƒe didi dzi eye wòtso kufia na yesu
ale wòtsɔ yesu de asi na wo be woawɔ nu si wolɔ̃ la kplii
ke eɖe asi le barabas, ame si wode mɔ ɖe ʋunyaʋunyawɔwɔ kple amewuwu ta la ŋu
esi ameha la kplɔ yesu yina wuwu ge la, wodo go ŋutsu aɖe si ŋkɔe nye simɔn, ame si nye kirenetɔ la wòtso agbleta gbɔna yerusalem
ale wozi edzi be wòatsɔ yesu ƒe atitsoga la kplii
ameha gã aɖe kplɔe ɖo hoo eye nyɔnu geɖewo nɔ avi fam ɖe eŋu le wo dome
yesu trɔ ɖe konyifala siawo ŋu gblɔ na wo be, “yerusalem nyɔnuwo, migafa avi ɖe ŋunye o, ke boŋ mifa avi na mia ɖokuiwo kple mia viwo
elabena ŋkeke aɖewo gbɔna esime konɔwo gɔ̃ akpɔ dzidzɔ be yewomedzi vi o
amegbetɔwo aɖe kuku na towo be woaho va dze yewo dzi eye togbɛwo naɖi yewo ɖe tome
megblɔ esia elabena ne wole nu siawo ƒomevi wɔm ɖe ati mumu ŋu ɖe, nu ka woawɔ ɖe ati ƒuƒu ŋu?”
wokplɔ ŋutsu bubu eve siwo nye hlɔ̃dolawo kpe ɖe eŋu be woaklã woawo hã ɖe ati ŋu kplii
esi woɖo teƒe si woyɔna be“ametakoliƒe” la, woklãe ɖe ati ŋu le afi ma, hlɔ̃dola ɖeka le eƒe ɖusime eye ɖeka le eƒe miame
sẽe la, yesu do ɣli sesĩe be, “fofo tsɔ ame siawo ƒe nu vɔ̃wo ke wo elabena womenya nu si wɔm wole la o
” asrafowo ɖe eƒe awuwo le eŋu eye woda akɔ ɖe ɖe sia ɖe dzi be wòanye ame si aɖu dzi la tɔ
ameha gã aɖe nɔ afi ma nɔ yesu kpɔm, ke yudatɔwo ƒe amegã siwo nɔ wo dome la nɔ fewu ɖum le eŋu
wogblɔ be, “ame sia ɖe ame geɖewo, ke mina miakpɔe ɖa be ate ŋu aɖe ye ŋutɔ ɖokui le atia ŋu nenye eyae nye mesia, si nye mawu ƒe ametiatia la vavã
”
asrafo siwo nɔ eŋu dzɔm hã ɖu fewu le eŋu
wotsɔ aha tsitsi nɛ be wòano
eye wogblɔ be, “nenye wòe nye yudatɔwo ƒe fia la, ekema ɖe wò ŋutɔ ɖokuiwò
”
woŋlɔ klã ɖe eƒe atitsoga tame be, “ame sia enye yudatåwo ƒe fia”
adzodala siwo woklã ɖe ati ŋu le egbɔ la dometɔ ɖeka gblɔ busunya sia ɖe eŋu be, “ke wò boŋue nye mesia la? nenye wòe la, ekema ɖe ɖokuiwò eye nãɖe míawo hã le atitsoga la ŋue
”
ke adzodala evelia blu ɖe nɔvia ta be, “đe mevɔ̃a mawu oa, esi mí katã míele fɔbubu ma ke tea?
míawo ya tohehe sia dze mi, elabena nu si dze míaƒe nu vɔ̃ɖi wɔwɔwo la, eya kpɔm míele
ke ame sia ya mewɔ nu vɔ̃ aɖeke o
”
eyi edzi be, “yesu ɖo ŋku dzinye le wò fiaɖuƒe la me
”
yesu ɖo eŋu nɛ be, “mele ŋugbe dom na wò kple kakaɖedzi be, egbea ke nãnɔ paradiso la me kplim
”
le ɣeyiɣi sia me la, eƒo ga wuieve lɔƒo, ke viviti do ɖe anyigba blibo la katã dzi enumake va se ɖe ɣetrɔ ga etɔ̃ me
ɣe ƒe keklẽ bu eye enumake xɔmetsovɔ titri si wotsɔ tso gbedoxɔ la mee la ma ɖe akpa eve
yesu do ɣli sesĩe le gaƒoƒo sia me gblɔ be, “fofo, metsɔ nye gbɔgbɔ de asiwò me
” esi wògblɔ nya siawo vɔ ko la, emia nu kpoo
esi romasrafo siwo klã yesu ɖe ati ŋu la ƒe amegã kpɔ nu si dzɔ la, vɔvɔ̃ ɖoe ale wòkafu mawu gblɔ bena, “le nyateƒe me, ame sia medze agɔ aɖeke o
”
esi ame siwo katã va ƒo ƒu be yewoakpɔ nu siwo ava dzɔ teƒe la, kpɔ nu siwo va dzɔ la, wotrɔ dzo nɔ woƒe akɔta ƒom
ke eƒe ame nyanyɛwo katã kple nyɔnu, siwo dze eyome tso galilea la, tsi tre ɖe adzɔge ke le nu siawo kpɔm
azɔ ŋutsu aɖe si ŋkɔe nye yosef, yudatɔwo ƒe takpekpegã me nɔla, ame si nye ame nyui kple ame dzɔdzɔe,
ame si melɔ̃ ɖe woƒe aɖaŋudede kple woƒe nuwɔwɔ dzi o
etso yuda du si woyɔna be arimatia la me, eye wònye ame si le mɔ kpɔm na mawufiaɖuƒe la ƒe vava
ŋutsu sia yi pilato gbɔ ɖabia yesu ƒe kukua
wona mɔe eye wòɖe yesu ƒe kukua le atitsoga la ŋu
exatsa aklala ɖe eŋu eye wòtsɔe yi ɖamlɔ yɔdo yeye aɖe si woɖe ɖe agakpe aɖe si le togbɛ aɖe xa la me
womeɖi ame aɖeke ɖe yɔdo sia me kpɔ o
ewɔ esia le fiɖa ɣetrɔ le esime amewo nɔ dzadzra ɖo wɔm na sabat ŋkekea ɖuɖu
esi yosef kɔ ame kukua yina ɖiɖi ge la, nyɔnu siwo tso galilea va la kplɔe ɖo eye woyi ɖakpɔ afi si wòɖii ɖo
ale woyi aƒe me ɖawɔ atikewo kple ami ʋeʋĩwo be yewoava si na yesu ƒe kukua be wòagavo o
gake esi wowu ami ʋeʋĩawo kple atikeawo wɔwɔ nu la, sabat ŋkekea ɖo edzi, eye le yudatɔwo ƒe kɔa nu la, wodzudzɔ le ŋkeke sia dzi
le kɔsiɖa ƒe ŋkeke gbãtɔ ƒe ŋdikanyaa la, nyɔnuawo tsɔ ami ʋeʋĩawo ɖe asi heva yɔdoa to
gake wokpɔe be womli kpe gã si wotsɔ tu yɔdoa nui la ɖa
woge ɖe yɔdoa me gake womekpɔ yesu ƒe kukua o
nu sia wɔ moya na wo ŋutɔ eya ta wonɔ tsitre ɖe yɔdoa to henɔ ta me bum tso nu si dzɔ ŋu, kasia ame eve siwo do awu ɣi siwo nɔ dzo dam miamiamia la va do ɖe wo dome
nyɔnuawo vɔ̃ ale gbegbe be wodze klo ɖe ameawo ŋkume
ŋustuawo biawo bena, “nu ka tae mieva le ame gbagbe dim le yɔdo me?
mele afi sia o; etsi tre tso ame kukuwo dome
miɖo ŋku ale si wògblɔe na mi, esime wònɔ anyi kpli mi le galiliea la dzi be
‘ele be woade amegbetɔvi la asi na nu vɔ̃ wɔlawo, woaklãe ɖe ati ŋuti eye le ŋkeke etɔ̃a gbe la wòatsi tre
’”
nyɔnuawo ɖo ŋku eƒe nyawo dzi
esime wogbɔ tso yɔdo la gbɔ la, woka nu siawo katã ta na ame wuiɖekeawo kple ame bubuawo katã
nyɔnu siwo de yɔdoa to woe nye maria magdalatɔ, yohana kple maria yakobo dada kpakple nyɔnu bubu geɖewo
esi nusrɔ̃lawo se nyɔnuawo ƒe nyawo la, ɖeko wòɖi glitoto le woƒe towo me
ke petro ƒu du yi yɔdoa to be yeakpɔ nu si dzɔ la ɖa
ebɔbɔ do mo ɖe yɔdoa me, gake aklala ƒuƒlu ko wòkpɔ le anyigba
ale wòtrɔ yi aƒe me, henɔ nu si dzɔ la ŋuti bum vevie
le gbe ma gbe ke la, yesu yomenɔla eve nɔ mɔ zɔm yina kɔƒe aɖe si woyɔna be emaus la me
kɔƒe sia didi tso yerusalem gbɔ abe kilometa wuiɖekɛ lɔƒo ene
wonɔ dze ɖom kple wo nɔewo tso nu siwo katã va dzɔ la ŋuti
esi wonɔ dzea ɖom nɔ nu siawo me dzrom kple wo nɔewo la, yesu ŋutɔ va tu wo eye wòde asi zɔzɔ me kpli wo
gake womekpɔe dze si o elabena wotsyɔ nu woƒe ŋkuwo dzi
yesu bia wo be, “nya ka me dzrom miele vevie alea? edze nam ƒãa be nya siwo me dzrom miele la nye nya gã aɖe ŋutɔ si dzɔ
” mɔzɔla eveawo nɔ tsitre eye wodzudzɔ nuƒoƒo
blanui lé wo ŋutɔ
ke wo dometɔ ɖeka si ŋkɔe nye kleopa la, ɖo yesu ƒe biabia ŋu be, “ đewohĩ wò ɖeka koe nye ame le yerusalem si mese nya dziŋɔ si dzɔ le kɔsiɖa si va yi me la o
”
yesu gabiae be, “nya kae dzɔ?” ŋutsua ɖo eŋu nɛ be, “nya siwo dzɔ ɖe yesu, ŋutsu si tso nazaret dzi lae mewɔnɛ
ŋutsu sia nye nyagblɔɖila xɔŋkɔ aɖe si wɔ nu wɔnukuwo eye wòganye nufiala deŋgɔ aɖe si tɔgbi mebɔ o
le nyateƒe me la, ede ŋgɔ ŋutɔ le mawu kple amegbetɔwo siaa ŋkume
ke nu kae va dzɔ, osɔfogãwo kple miaƒe agbalẽfialawo lée hetsɔ de asi na roma dziɖuɖua be woatso kufia nɛ
ale roma dziɖuɖua tso kufia nɛ eye woklãe ɖe ati ŋu
”
míawo ya míenɔ bubum be eyae nye mesia ŋusẽtɔ si va israel dukɔa ɖe ge tso kluvinyenye me hafi
nu siawo katã dzɔ ŋkeke etɔ̃e nye esi va yi
hekpe ɖe esia ŋuti la, míaƒe nyɔnuawo dometɔ aɖewo do voɖi na mí
woyi yɔdoa to fɔŋli sia
gake womekpɔ eƒe ŋutilã kukua o
wotrɔ gbɔ va gblɔ na mí be yewokpɔ ŋutega eye yewokpɔ mawudɔlawo le ŋutega la me, ame siwo gblɔ na yewo be, ele agbe
miatɔ aɖewo ƒu du yi yɔdoa to enumake, ke woawo hã kpɔ be yɔdoa le ƒuƒlu vavã abe ale si ame gbãtɔwo gblɔe ene
”
yesu gblɔ na wo bena, “mi ame manyanuwo! esesẽna na mi be miaxɔ nya siwo katã nyagblɔɖilawo gblɔ da ɖi la dzi ase!
đe nyagblɔɖilawo megblɔ da ɖi be, ele be mesia la nakpe fu siawo katã hafi age ɖe eƒe ŋutikɔkɔe la me oa?”
ale yesu gblɔ mawunya kpukpui geɖewo na wo tso mose dzi va se ɖe nyagblɔɖila bubuawo katã dzi, eye wòɖe akpa siwo ku ɖe ye ŋutɔ ŋu la me na wo
le ɣeyiɣi sia me la, wogogo emaus, kɔƒe si me woyina la
yesu wɔ abe ɖe wòle eme tsom ene, eya ta
woɖe kuku nɛ be wòatsi yewo gbɔ adɔ ŋu nake elabena zã do vɔ keŋ
ale yesu lɔ̃ eye wòyi woƒe aƒe me
esi wonɔ anyi be yewoaɖu nu la, eyra ɖe nuɖuɖua dzi eye wòtsɔ abolo, ŋe eme hetsɔe na wo
kasia, woƒe ŋkuwo ʋu eye wokpɔe dze sii be eyae nye yesu eye enumake wòbu le wo gbɔ
ame eveawo de asi gbɔgblɔ me be, mèkpɔe be míaƒe dziwo ʋu dzo ŋutɔ le esime wònɔ mawunya la me ɖem na mí le mɔa dzi oa?
enumake wogatso dze mɔ ɖo ta yerusalem eye esi woɖo afi ma la, wokpɔ nusrɔ̃la wuiɖekeawo kple yesu yomedzela bubuwo
nusrɔ̃lawo gblɔ na wo be, “aƒetɔ la tsi tre vavã! eɖe eɖokui fia petro!”
ŋutsu eve siwo tso emaus la hã gblɔ ale si wodo go yesu le emaus mɔ dzi eye wòzɔ kpli wo va ɖo emaus, kple ale si wokpɔe dze sii to aboloŋeŋe me na wo
esi ŋutsuawo nɔ woƒe nuteƒekpɔkpɔwo gblɔm la, yesu ŋutɔ va do ɖe wo dome hedo gbe na wo!
dzika tso ameawo katã ƒo eye wovɔ̃ ŋutɔ ŋutɔ, elabena wobu be ŋɔli kpɔm yewole
yesu bia wo be, “nu ka tae miele vɔvɔ̃m ɖo? nu ka tae miele ɖi kem le miaƒe dziwo me, be nyee le mia dome?
milé ŋku ɖe nye asiwo kple afɔwo ŋu nyuie! miva lém kpɔ eye miakpɔe kɔtɛe be menye ŋɔlie menye o! elabena ŋɔliwo la, ŋutilã menɔa wo ŋu abe ale si mele ene o
”
esi wònɔ nua ƒom la, etsɔ eƒe asiwo do ɖe wo gbɔ bena woakpɔ abi siwo gatagbadzɛwo de eŋu la, le eƒe asiƒome kple afɔƒome
ke ame aɖeke mete ŋu te ɖe eŋu o, elabena dzidzɔ kple ɖikeke yɔ wo me fũu
le esia ta, ebia wo be, “nuɖuɖu aɖe le mia si le afi sia?”
wotsɔ lã memẽ kakɛ aɖe nɛ eye esi wònɔ
eɖum la, wonɔ ekpɔm!
yesu gblɔ na wo be, “esi menɔ anyi kpli mi le ŋkeke siwo va yi me ɖe, nyemegblɔe na mi be nu siwo mose kple nyagblɔɖilawo kpakple psalmowo gblɔ tso ŋunye la ava eme oa?”
ale wòʋu woƒe susuwo be woase mawunya siawo katã gɔme
yesu yi edzi be, “vavã, woŋlɔe ɖi tso gba aɖe gbe ke be, ele na mesia la be wòakpe fu eye wòaku eye le ŋkeke etɔ̃a gbe la, woagatsi tre tso ame kukuwo dome
eye ele bena woatsɔ dzimetɔtrɔ kple nu vɔ̃ tsɔtsɔkenya sia ayi na dukɔwo katã eye woadze egɔme tso yerusalem
miawoe nye ɖasefowo na nu siawo katã
”
azɔ makɔ gbɔgbɔ kɔkɔe la ɖe mia dzi abe ale si fofonye do ŋugbee ene
ke minɔ yerusalem afii va se ɖe esime gbɔgbɔ kɔkɔe la nava mia dzi tso dziƒo ana ŋusẽ mi
”
yesu kplɔ nusrɔ̃lawo do go va se ɖe betania, eye wòkɔ eƒe asiwo dzi heyra wo
esi wònɔ wo yram la, wokɔe le nusrɔ̃lawo gbɔ heyi dziƒoe
le esime wòdzo yina la, nusrɔ̃lawo dze klo eye wosubɔe
emegbe wotrɔ yi yerusalem kple dzidzɔ manyagblɔ aɖe
wonɔ gbedoxɔ la me gbe sia gbe henɔ mawu kafum
le gɔmedzedzea me la, nya la li, eye nya la li kple mawu, eye nya la nye mawu
eli kple mawu le gɔmedzedzea me
to eya amea me wowɔ nuwo katã eye eya manɔmee la, womewɔ naneke si wowɔ o
eya amea mee agbe le eye agbe siae nye amegbetɔwo ƒe kekeli
kekeli la klẽ ɖe viviti me eye viviti la mete ŋu ɖu edzi o
ame aɖe va tso mawu gbɔ, eƒe ŋkɔe nye yohanes
ame sia va be yeaɖi ɖase tso kekeli la ŋu, ale be to eya amea dzi la amewo katã naxɔ ase
menye yohanes ye nye kekeli la o, eya la, ɖeko wòva be yeaɖi ɖase le kekeli la ŋu
kekeli vavã si aklẽ na amewo katã la le mɔ dzi gbɔna va xexeame
eya amea nɔ xexeame gake xexeame mekpɔe dze sii o, evɔ eya amea dzie woto wɔ xexeame
eva eya ŋutɔ tɔwo gbɔ, gake eya ŋutɔ ƒe amewo mexɔe o
ke ame siwo katã xɔe, eye woxɔ eƒe ŋkɔ dzi se la, ena ŋusẽ wo be woazu mawu viwo,
ame siwo womedzi tso ʋu alo ŋutilã ƒe lɔlɔ̃nu alo ŋutsu ƒe lɔlɔ̃nu me o, ke boŋ tso mawu ƒe lɔlɔ̃nu me
nya la trɔ zu ame va nɔ mía dome le anyigba sia dzi eye eƒe agbe yɔ fũu kple amenuveve kple nyateƒea
mí ame aɖewo míekpɔ eƒe ŋutikɔkɔe si nye mawu, fofo la, ƒe vi ɖeka hɔ̃ɔ la tɔ
yohanes ɖi ɖase le eŋuti hegblɔ bena, “ame siae nye ame si ŋu menɔ nu ƒom le na mi esi megblɔ be, ‘ame aɖe si li xoxoxo hafi meva dzɔ la gbɔna, ame sia de ŋgɔ wum sãa
’”
ena yayra geɖe mi tso eƒe amenuveve sɔ gbɔ la me
esi mose va la, etsɔ se sesẽ la kple kuxi geɖe, siwo le edziwɔwɔ me la, vɛ na mi
ke kristo ya tsɔ amenuveve kple nyateƒe la vɛ na mi
ame aɖeke mekpɔ mawu kpɔ o, ame si ke nye vi ɖeka hɔ̃ɔ la, ame si sɔ kple mawu eye wòle fofo la ƒe axadzi la, eyae ɖee fia mí
azɔ esiae nye yohanes ƒe ɖaseɖiɖi esime yudatɔ siwo le yerusalem dɔ osɔfowo kple levitɔwo ɖo ɖe egbɔ ne woabiae be, “ame kae nènye?”
mesẽ nu o, ke boŋ eʋu eme na wo faa be, “menye nyee nye kristo la o
”
wogabiae be, “ekema ame kae nènye, eliya?” egaɖo eŋu be, “kpao, menye eliyae menye o
” wogabiae ake be, “nyagblɔɖila lae nènyea?” eye wòɖo eŋu be, “gbeɖe, menye nyagblɔɖila lae menye o
”
amedɔdɔawo gayi edzi biae bena, “ke ame ka tututue nènye? gblɔe na mí ale be míanya nya si míagblɔ na ame siwo dɔ mí
gblɔ nya aɖe na mí tso ɖokuiwò ŋu
”
yohanes ɖo eŋu na wo kple nyagblɔɖila yesaya ƒe nya siawo be, “nyee nye gbe si le ɣli dom le gbea dzi be, ‘midzra aƒetɔ la ƒe mɔ la ɖo wòanɔ dzɔdzɔe’”
farisitɔwo ƒe amedɔdɔwo hã,
biae be, “esi menye wòe nye kristo la alo eliya loo alo nyagblɔɖila la o la, nu ka ta nèle mawutsi dem ta na amewo ɖo?”
yohanes ɖo eŋu na wo bena, “nye la, mele mawutsi dem ta na amewo kple tsi ƒuƒlu ko, gake ame aɖe le mia dome afii, si mienya o
ame sia le yonyeme gbɔna eye nyemadze be manye amea ƒe subɔvi gɔ̃ hã o
”
nu siawo katã dzɔ le betania, kɔƒe aɖe si le yɔdan tɔsisia godo, afi si yohanes nɔ mawutsi dem ta na amewo le la me
le ŋufɔke la, yohanes kpɔ yesu wògbɔna egbɔ, ale wòdo ɣli gblɔ bena, “mikpɔ ɖa! mawu ƒe alẽvi si le xexe sia me ƒe nu vɔ̃wo ɖem ɖa lae nye ekem!
eya ŋutie menɔ nu ƒom le esi megblɔ bena, ‘ŋutsu aɖe gbɔna kpuie, ame si de ŋgɔ wum boo, eye wòli xoxoxo hafi nye ya meva dzɔ gɔ̃
’
nye ŋutɔ nyemenya ame si wònye o, ke nye dɔ koe nye be, made mawutsi ta na amewo kple tsi atsɔ aɖee afia israel dukɔa
”
azɔ yohanes ɖi ɖase le ale si wòkpɔ gbɔgbɔ kɔkɔe la wònɔ akpakpa ƒe nɔnɔme me nɔ ɖiɖim ɖe yesu dzi tso dziƒo la ŋu
yohanes gblɔ ake be, “nye la, nyemenya be eyae nye amea o
gake esi mawu ɖom ɖa be made mawutsi ta na amewo la, egblɔ nam be, ‘nenye be èkpɔ gbɔgbɔ kɔkɔe la wòle ɖiɖim ɖe ame aɖe dzi la, nyae bena eyae nye ame si dim nèle
eyae ade mawutsi ta na amewo kple gbɔgbɔ kɔkɔe la
’
mekpɔe be nu sia tututue dzɔ ɖe ŋutsu sia dzi eya ta meɖi ɖase bena eyae nye mawu vi la
”
le ŋkeke evea gbe la, yohanes kple eƒe nusrɔ̃la eve aɖewo nɔ tsitre ɖe teƒe aɖe eye yesu va to wo gbɔ yina
yohanes li ŋku ɖe yesu dzi gãa eye wògblɔ bena, “mikpɔ ɖa! mawu ƒe alẽvi lae nye ekem!”
nusrɔ̃la eveawo dzo le yohanes gbɔ dze yesu yome
yesu trɔ kɔ kpɔ wo wonɔ eyome eye wòbia wo bena, “nu ka dim miele?” woawo hã ɖo eŋu be, “‘rabi’”  “afi kae nye wò nɔƒe?”
yesu gblɔ na wo bena, “miva kpɔe ɖa
” ale wokplɔe ɖo yi aƒe si me wònɔna la me eye wonɔ egbɔ tso ɣetrɔ ga ene me va se ɖe fiẽ hafi trɔ dzo
ame siawo dometɔ ɖekae nye andrea si nye simɔn petro nɔvi
nu gbãtɔ si andrea wɔ lae nye be edi nɔvia simɔn eye wògblɔ nɛ be, “míekpɔ mesia la”, si gɔmee nye kristo la
enumake ekplɔ nɔvia simɔn va yesu gbɔ
yesu kpɔe dũu eye wògblɔ be, “wòe nye simɔn, yohanes vi
woayɔ wò azɔ be kefa” esia gɔmee nye kpe gbadza
le ŋufɔke la, yesu ɖoe be yeayi galilea, esi wònɔ mɔa dzi yina la, edo go filipo eye wògblɔ nɛ be, “va, nãdze yonyeme
”
filipo sia tso betsaida si nye andrea kple petro wo de
filipo hã ɖe abla yi ɖadi nataniel eye wògblɔ nɛ bena, “nɔvi, míeke ɖe mesia, ame si ŋuti woŋlɔ nu tsoe le nyagblɔɖilawo kple mose ƒe sea me la ŋu
eŋkɔe nye yesu, eye fofoa nye yosef si tso nazaret
”
nataniel do ɣli enumake gblɔ bena, “nu nyui aɖe ate ŋu ado tso nazaret mahã?” filipo ɖo eŋu nɛ bena, “wò ŋutɔ va nãva kpɔe ɖa
”
esi yesu kpɔ nataniel wògbɔna egbɔ la, egblɔ be, “israel vi vavã si me alakpa aɖeke mele o lae nye esi gbɔna
”
nataniel bia yesu be, “aleke nèwɔ nya ame si ƒomevi menye?” yesu ɖo eŋu nɛ be, “mekpɔ wò le gboti ma te xoxoxo hafi filipo va yɔ wò gɔ̃
”
nataniel gblɔ bena, “nufiala, wòe nye mawu vi la vavã
wòe nye israel ƒe fia la!”
yesu gabiae bena, “đee nèxɔ dzinye se elabena mete ŋu kpɔ wò le gboti ma tea? nu gãwo wu esia, aɖe ame si menye afia wò
èle dziƒo kpɔ ge wòaʋu eye mawudɔlawo anɔ nye mesia alo amegbetɔ vi la gbɔ vam aganɔ dziƒo yim kura gɔ̃
”
le ŋkeke etɔ̃a gbe la, wokpe yesu dada be wòava kpɔ srɔ̃ɖeɖe aɖe teƒe le kana si le galilea nutomea me
wokpe yesu kple eƒe nusrɔ̃lawo hã
esi wɔnawo nɔ edzi yim la, wain si nom ameawo nɔ la vɔ
ale yesu dada va egbɔ va gblɔ nya sia nɛ
yesu ɖo eŋu na dadaa be, “aƒenɔ, nu ka dim nèle be mawɔ na wò fifia? nye ɣeyiɣi meɖo haɖe o
”
gake yesu dada gblɔ na subɔlawo bena, “miwɔ nu sia nu si wòbe miawɔ
”
azɔ tsizɔ ade nɔ teƒea
esiawo yudatɔwo zãna hena woƒe ŋutikɔklɔkɔnuwo wɔwɔ
tsi lita blaadre-vɔ-atɔ̃ alo alafa ɖeka wuiatɔ̃ tea ŋu nɔa wo me
yesu gblɔ na subɔlawo be, “miku tsi kɔ ɖe zɔwo katã me woayɔ
” ale wowɔ nenema
egagblɔ na wo bena, “azɔ mikui yi ɖana nuɖuɖudzikpɔla la
” wowɔ nenema
nuɖuɖudzikpɔla la no tsi si trɔ zu wain la ƒe ɖe, ke menya afi si wòtso o, subɔlawo koe nya
azɔ eyɔ ŋugbetɔsrɔ̃ la eye wògblɔ nɛ bena,
“wò la èto vovo kura tso ame bubuwo gbɔ elabena zi geɖe la, srɔ̃ɖelawo na wain nyuitɔ woƒe amekpekpewo gbã eye ne ame sia ame noe wosui vɔ la, ekema wotsɔa manyomanyotɔ vanɛ
ke wò la, èdzra nyuitɔ ɖo eye nètsɔe vɛ le nuwuwua
”
nukunu si yesu wɔ le kana le galilea lae nye gbãtɔ si wòwɔ hetsɔ ɖe ŋusẽ si wòxɔ tso dziƒo la fia
esia na be eƒe nusrɔ̃lawo hã xɔe se be eyae nye mesia, ame si lava
esi srɔ̃ɖeŋkekenyui la wu enu la, yesu kple dadaa, nɔviawo kple eƒe nusrɔ̃lawo dzo yi kapernaum eye wonɔ afi ma ŋkeke ʋee aɖewo
esi yudatɔwo ƒe ŋutitotoŋkekenyui la ɖo edzi la, yesu yi yerusalem
le afi sia la, ekpɔ asitsalawo le gbedoxɔ la ƒe xɔxɔnu wonɔ nyiwo, alẽwo kple akpakpawo dzram hena vɔsasa
gaɖɔlilawo hã nɔ teƒea nɔ ga ɖɔ lim na amewo
enumake yesu tsɔ ka aɖewo tro atam eye wònya wo katã do goe le gbedoxɔ la me, enya alẽawo kple nyiawo hã do goe, ekaka gaɖɔlilawo ƒe gawo ɖe anyigba eye wòmu woƒe kplɔ̃wo ƒu anyi
azɔ ezɔ yi ame siwo nɔ akpakpawo dzram la gbɔ eye wòɖe gbe na wo bena, “mitsɔ nu siawo do goe le afi sia! migatsɔ fofonye ƒe aƒe wɔ asimee o!”
nusrɔ̃lawo ɖo ŋku edzi be mawunya gblɔ be, “didi vevi aɖe le menye be mawɔ dɔ akɔ wò aƒe alo gbedoxɔ la ŋu
”
azɔ yudatɔwo ƒe dumegãwo va yesu gbɔ va biae bena, “ŋusẽ kae nèkpɔ bena nãnya ameawo do goe? nenye be èka ɖe edzi be mawue na ŋusẽ sia ye la ekema wɔ nukunu aɖe nãtsɔ ɖo kpe edzii na mi
”
yesu ɖo eŋu na wo be, “enyo, mawɔ nukunu aɖe na mi, eyae nye be, migbã mawuxɔ sia eye nye la magbugbɔe atu le ŋkeke etɔ̃ pɛ ko megbe
”
ameawo katã do ɣli be, “nu ka! ƒe blaene-vɔ-adee wotsɔ tu gbedoxɔ siae
ke wò ya nèbe yeate ŋu atui le ŋkeke etɔ̃ mea?”
ke “gbedoxɔ” si ŋu yesu nɔ nu ƒom le lae nye eƒe ŋutilã
esi yesu tsi tre tso ame kukuwo dome la, nusrɔ̃lawo ɖo ŋku edzi be egblɔ nya sia ɖi
eye wokpɔe dze sii be, nya siwo katã yesu gblɔ tso mawunya me la ƒo nu tso eya ŋutɔ ŋu eye wo katã hã va eme vavã
nukunu geɖe siwo yesu wɔ le ŋutitotoŋkekea dzi le yerusalem la na bena ame geɖe xɔe se be eyae nye mesia la vavã
ke yesu meka ɖe ame siawo ƒe xɔse dzi o, elabena edze si amegbetɔwo ƒe nɔnɔme
mehiã be ame aɖeke naɖi ɖase nɛ tso amegbetɔ ŋu o, elabena eya ŋutɔ nya nu si le ame me
azɔ la ame aɖe si tso farisitɔwo dome, eye eƒe ŋkɔe nye nikodemo la li; enye yudatɔwo ƒe takpekpe gã me nɔla
eva yesu gbɔ le zã me eye wògblɔ bena, “rabi, menyae be nufialae nènye tso mawu gbɔ va
elabena ame aɖeke mate ŋu awɔ dzesi wɔnuku siwo nèwɔna o, ne menye mawue li kplii o
”
yesu ɖo eŋu nɛ be, “esia le eme, gake le nyateƒe me, mele egblɔm na wò bena, ne womegbugbɔ wò dzi o la, mãte ŋu ayi mawufiaɖuƒe la me o
”
nikodemo do ɣli gblɔ be, “đe nèbe woagadzim akea? nya sia gɔme ɖe? aleke wɔ ame tsitsi nagatrɔ ayi dadaa ƒe vidzigolo me be woagadzii ake?”
yesu ɖo eŋu nɛ be, “nya si dzi mele gbe tem ɖo lae nye be, ne womegbugbɔ ame aɖe dzi to tsi kple gbɔgbɔ me o la, mate ŋu ayi mawufiaɖuƒe la me o
amegbetɔ ate ŋu adzi ŋutilã ko gake gbɔgbɔ kɔkɔe lae naa agbe yeye tso dziƒo
le esia ta megawɔ nuku na wò bena megblɔ na wò be ele be woagbugbɔ wò adzi o
ya ƒona yia teƒe ɖe sia ɖe si wòlɔ̃, ãte ŋu ase eŋkɔ gake mãte ŋu agblɔ afi si wòtso alo afi si wòyina o, nenema kee wònɔna na ame sia ame si wodzi to gbɔgbɔ la me
”
nikodemo gabia yesu bena, “nu ka tututu gblɔm nèle? nyemese wò nyaa gɔme o
”
yesu ɖo eŋu nɛ bena, “wò, israel ƒe nufiala, mèse nu siawo gɔme oa?
le nyateƒe me la, míawo la, míeƒoa nu tso nu siwo mienya, eye míeɖia ɖase tso nu siwo míekpɔ la ŋu, ke hã la miexɔa míaƒe ɖaseɖiɖi o
esi megblɔ nu siwo le edzi yim le amewo dome le anyigba dzi le afii la na wò gake mèxɔ wo dzi se o ɖe, aleke nãwɔ axɔe se ne megblɔ nu siwo le edzi yim le dziƒo la na wò?
elabena nye mesia alo amegbetɔ vi la koe tso dziƒo va anyigba dzi eye magatrɔ ayi dziƒo
”abe ale si mose kɔ akɔblida la ɖe dzi le gbea dzi ene la, nenema ke woakɔ amegbetɔvi la ɖe dzii,
be ame sia ame si xɔa edzi sena la nakpɔ agbe mavɔ
elabena mawu lɔ̃a xexeame ale gbegbe bena wòtsɔ eya ŋutɔ via ɖeka hɔ̃ɔ la na bena, ame sia ame si axɔ edzi ase la, matsrɔ̃ o, ke boŋ akpɔ agbe mavɔ
mawu meɖo via ɖa be wòava drɔ̃ ʋɔnu xexeame o, ke boŋ be woaɖe xexeame to eya amea dzi
”ame siwo xɔ edzi se la, womadrɔ̃ ʋɔnu wo o
ke ame siwo mexɔ edzi se o la, wodrɔ̃ ʋɔnu wo xoxo, elabena womexɔ mawu ƒe vi ɖeka hɔ̃ɔ la dzi se o
nu si ta wodrɔ̃ ʋɔnu wo xoxo lae nye be, kekeli tso dziƒo va xexeame, gake ame siawo lɔ̃ viviti wu kekeli la, elabena woƒe nuwɔnawo vɔ̃ɖi ŋutɔ
wolé fu kekeli si tso dziƒo va la elabena wodi vevie bena yewoawɔ nu vɔ̃ le viviti me
wote ɖa xaa tso kekeli la gbɔ, elabena wovɔ̃ be yewoƒe nu vɔ̃wo adze le gaglãgbe
gake ame siwo le nu nyui wɔm la, vaa kekeli la gbɔ dzidzɔtɔe bena ame sia ame nakpɔe be yewole mawu ƒe lɔlɔ̃nu wɔm
”
le esia megbe la, yesu kple ƒe nusrɔ̃lawo dzo le yerusalem heyi yudea afi si wonɔ ŋkeke ʋee aɖewo hede mawutsi ta na amewo
ke yohanes hã le mawutsi dem ta na amewo le aenon, si te ɖe salem ŋuti, elabena tsi sɔgbɔ ɖe afi ma, eye amewo le vavam enuenu be wòade mawutsi ta na yewo
esia do ŋgɔ na yohanes léle de gaxɔ me
gbe ɖeka la, nyaʋiʋli ɖo yohanes ƒe nusrɔ̃la aɖewo kple yudatɔwo dome tso yudatɔwo ƒe ŋutikɔklɔkɔnu la ŋu
esia na be nusrɔ̃lawo va yohanes gbɔ va gblɔ nɛ be, “nufiala, ŋutsu si nedo goe le yɔdan tɔsisia godo, ame si nèbe eyae nye mesia la hã le mawutsi dem ta na amewo, eye ame geɖe le egbɔ yim, le esime wòle be woava mia gbɔ boŋ hafi
”
yohanes ɖo eŋu na wo bena, “mawu si le dziƒo la de dɔ tɔxɛ asi na ame sia ame
nye dɔe nye be madzra mɔ ɖo ɖi na ŋutsu sia bena ame sia ame nate ŋu ayi egbɔ
miawo ŋutɔwo miaɖo ŋku edzi be megblɔ na mi va yi kɔtee be, menye nyee nye mesia la o
nye ya la, nu si wɔ ge meva la koe nye be mata mɔ na mesia la
ele eme be amewo ƒoa zi ɖe nu nyui ɖe sia ɖe ŋu
nenema ke ŋugbetɔ ayi afi si ŋugbetɔsrɔ̃ la le, eye afi mae ŋugbetɔsrɔ̃ la xɔlɔ̃wo akpɔ dzidzɔ kplii le
nyee nye ŋugbetɔsrɔ̃ la xɔlɔ̃, eya ta dzidzɔ yɔ menye ɖe eƒe dzidzedzekpɔkpɔ ŋuti
ele be eya amea natsi ɖe edzi gbeawotsyogbe
ke nye la, mayi to
“ame sia la, dziƒoe wòtso eye ede ŋgɔ wu amewo katã
nye la, anyigba dzie metso eye nye nunya kple nugɔmesese mate ŋu akɔ wu anyigbadzitɔwo tɔ o
eɖia ɖase tso nu si wòkpɔ kple nu si wòse la ŋuti, gake ame ʋee aɖewo koe xɔa eƒe ɖaseɖiɖiwo dzi sena
ame si xɔ edzi se la ɖi ɖase be mawue nye anukwaretɔ,
elabena ame si mawu ɖo ɖa gblɔa mawu ƒe nyawo, elabena mawu na gbɔgbɔ lae le agbɔsɔsɔ me
fofo la lɔ̃a via sia ale gbegbe be etsɔ nu sia nu de eƒe asime
ame sia ame si xɔ mawu ƒe vi sia dzi se la, akpɔ agbe mavɔ
ke ame siwo meɖoa toe o, eye womexɔa edzi sena o la, makpɔ agbe mavɔ la o, ke boŋ mawu ƒe dziku anɔ wo dzi ɖaa
”
farisitɔwo se be yesu le nusrɔ̃lawo kpɔm fũu eye wòle mawutsi dem ta na amewo tsɔ wu yohanes,
togbɔ be menye eya ŋutɔe le mawutsi dem ta na amewo o, ke boŋ eƒe nusrɔ̃lawoe
esi yesu se nya sia la, edzo le yudea, hetrɔ yi galilea nutome
enɔ na yesu be wòato samaria nutome hafi ayi galilea
le ŋdɔ ga wuieve me lɔƒo la, eva ɖo samariatɔwo ƒe du aɖe si woyɔna be sikar la ƒe gbɔto
yakɔb ƒe vudo la le afi sia
vudo sia le anyigba si yakɔb tsɔ na via yosef la dzi
le mɔ legbe si wòzɔ le ŋdɔ sesẽ nu kple ɖeɖiteameŋu ta la, yesu bɔbɔ nɔ vudoa gbɔ be yeadzudzɔ
eteƒe medidi o, samaria nyɔnu aɖe va be yeaku tsi, ale yesu biae be nena tsi vi aɖe ye yeano
yesu ɖeka koe nɔ teƒea le ɣeyiɣi sia me elabena eƒe nusrɔ̃lawo dzo yi kɔƒea me nuɖuɖu ƒle ge
ewɔ nuku na samaria nyɔnua ŋutɔ be yesu si nye yudatɔ la bia nu ye samariatɔ
le nyateƒe me la, yudatɔwo meƒoa nu kple samariatɔwo o
le esia ta samaria nyɔnua gblɔ na yesu bena, “aleke wò yudatɔ, nèle tsi biam nye samaria nyɔnu be yeano?”
yesu ɖo eŋu nɛ be, “ne ɖe nènya ame si ƒomevi menye kple nunana xɔasi si mawu ɖo ɖi na wò la, anye ne ãbiam be mana agbetsi la ƒe ɖe ye
”
nyɔnua ɖo eŋu nɛ be, “vudo sia goglo ŋutɔ eye naneke mele asiwò be nãtsɔ aku tsii le eme o
afi ka nèle agbetsia kpɔ ge le?
hekpe ɖe esia ŋu la, wòe de ŋgɔ wu mia tɔgbuitɔgbui yakɔb mahã? aleke wɔ wò nãte ŋu ana tsi si nyo wu tsi si eya kple viawo kpakple eƒe nyiwo no va yi?”
yesu ɖo eŋu nɛ be, “ne amewo no tsi sia ƒe ɖe la, tsikɔ gawua wo
gake tsi si mana wò la, azu agbetsi anɔ dzidzim le mewò, ana be tsikɔ magawu wò o, ke boŋ ahe agbe mavɔ vɛ na wò
”
nyɔnu la gblɔ na yesu bena, “aƒetɔ, meɖe kuku, na tsi sia ƒe ɖem! ekema nyemagazɔ azɔli tso keke dua me ke ava nɔ tsi kum le afi sia gbe sia gbe o
”
ke yesu gblɔ nɛ be, “heyi nãyɔ srɔ̃wò vɛ
”
nyɔnua ɖo eŋu nɛ be, “srɔ̃ mele asinye o” yesu gblɔ nɛ be, “èto nyateƒe esi nègblɔ be srɔ̃ mele asiwò o
”
elabena èɖe ŋutsu atɔ̃ kpɔ, eye ame si gbɔ nèle fifia hã la menye srɔ̃wò wònye o, èto nyateƒe le nya sia me
”
egblɔ na yesu be, “aƒetɔ, mexɔe se be nyagblɔɖilae nènye
nu ka tae mi yudatɔwo mienɔa gbɔgblɔm godoo be, yerusalem kokokoe wòle be woasubɔ mawu le, evɔa mí samariatɔwo hã miebe, ele be woasubɔ mawu le to sia dzi elabena afi siae mía tɔgbuiwo subɔe le?”
yesu gblɔ nɛ bena, “nyɔnu, xɔm se be, ɣeyiɣi gbɔna eye womagasubɔ fofo la le to sia dzi alo leyerusalem o
mi samariatɔwo la, miesubɔa nu si mienya o, ke míawo la míesubɔa nu si míenya, elabena xɔxɔ la tso yudatɔwo gbɔ
gake ɣeyiɣi aɖe gbɔna, eye wòde azɔ be nyateƒe subɔsubɔwɔlawo woasubɔ fofo la le gbɔgbɔ kple nyateƒe me, elabena fofo la dia subɔla siawo tɔgbi
mawu nye gbɔgbɔ eye ame siwo le esubɔm la, ele be woasubɔe le gbɔgbɔ kple nyateƒe me
”
nyɔnua ɖo eŋu nɛ be, “nye la, menyae bena mesia alo kristo la le vava ge eye ne eva la, aɖe nu sia nu gɔme na mí
”
yesu gblɔ nɛ be, “nyee nye mesia la
”
esi wògblɔ nya sia vɔ teti ko la, eƒe nusrɔ̃lawo va do
ewɔ nuku na nusrɔ̃lawo ŋutɔ bena yesu nɔ dze ɖom kple nyɔnu aɖe gake wo dometɔ aɖeke mebia nu si ta wòle nu ƒom kple nyɔnua alo nu si me dzrom wonɔ la o
nyɔnu la gble eƒe tsize la ɖe vudoa to eye wòtrɔ yi dua me ɖagblɔ na ame siwo wòkpɔ la be,
“miva kpɔ ŋutsu aɖe si gblɔ nu siwo katã mewɔ kpɔ la nam ɖa
đe manye ame siae nye kristo la oa?”
ale ame geɖewo tso dua me va bena yewoakpɔ amea ɖa
esi nuɖuɖua sɔ gbe la, nusrɔ̃lawo ɖe kuku na yesu be wòaɖu nu
ke yesu gblɔ na wo bena, “nyemaɖu nu o, elabena nuɖuɖu aɖe le asinye esi ŋu miawo mienya nu le o
”
ke nusrɔ̃lawo bia le wo nɔewo dome be, “ame kae tsɔ nuɖuɖua vɛ nɛ?”
yesu ɖe eme na wo bena, “nye nuɖuɖue nye be mawɔ mawu, ame si ɖom ɖa la ƒe lɔlɔ̃nu eye mawu dɔ si wòdɔm la nu
menye miawoe nɔa gbɔgblɔm be esusɔ ɣleti ene ne nuŋeɣi naɖo oa? miwu miaƒe ŋkuwo dzi, ne miakpɔ agblewo dzi ɖa, nukuawo tsi eye wole klalo na ŋeŋe xoxo
nuŋelawo axɔ fetu nyuiwo eye woakplɔ ame geɖewo va agbe mavɔ la mee
nuƒãlawo kple nuŋelawo siaa akpɔ dzidzɔ geɖe
enye nyateƒe be, ame aɖee doa nu hafi ame aɖe va ŋena
nye la, medɔ mi be miayi aɖaŋe nu le afi si mieƒã nu ɖo o, ame bubuwoe ƒã nua hafi miawo mieyi ɖaŋe wo
”
esi samaria nyɔnua gblɔ na wo detɔwo be yesu gblɔ nu sia nu si yewɔ kpɔ la na ye la, ame geɖe ŋutɔ le dua me xɔe se be yesue nye mesia la
azɔ esi samariatɔwo va egbɔ la, woɖe kuku nɛ be wòanɔ yewo gbɔ, eye wònɔ wo gbɔ ŋkeke eve
le eƒe nyawo ta la, ame geɖe wu xɔ edzi se
ale wova gblɔ na nyɔnu si do goe gbã le vudoa to be, “azɔ la, miawo hã miexɔ edzi se elabena míawo ŋutɔ hã miese nya geɖewo tso eƒe nu me, ke menye le wò ɖaseɖiɖi ɖeɖe ko ta o
le nyateƒe me la, ame siae nye xexeame ƒe đela vavã
”
le ŋkeke eve megbe la, edzo yi galilea
elabena yesu ŋutɔ gblɔe ɖi xoxo be, nyagblɔɖila aɖeke mekpɔa bubu le eya ŋutɔ de o
gake esi wòyi galilea la, galileatɔwo xɔe alɔ eve, elabena ewɔ nukunu geɖewo wokpɔ le yerusalem esi wòyi ɖaɖu ŋutitotoŋkeke nyui la le afi ma
yesu gava kana le galilea afi si wòtrɔ tsi wòzu wain le
afi mae wòdo go fiaŋutime aɖe le, ŋutsu sia ƒe vi le dɔ lém le kapernaum
esi wòse be yesu tso yudea va ɖo galilea la, eyi egbɔ heɖe kuku nɛ be wòava yɔ dɔ ye viŋutsuvi si ɖo kudo nu la na ye
yesu biae bena, “ke mia dometɔ aɖeke maxɔ dzinye ase o, negbe ɖeko mewɔ nukunu geɖewo hafia?”
aʋafia la ɖe kuku nɛ be, “aƒetɔ, meɖe kuku, va míyi kaba hafi vinyea naku?”
ke yesu gblɔ nɛ be, “trɔ nãyi aƒe elabena viwò la ƒe lãme sẽ
” aʋafia la xɔ yesu dzi se eye wòtrɔ hedze aƒemɔ dzi
esi wònɔ mɔa dzi yina la, eƒe dɔla aɖewo va kpee hegblɔ nɛ be, via ƒe lãme sẽ
aʋafia la bia wo be woagblɔ gaƒoƒo si me tututu ŋutsuvi la ƒe lãme sẽ la na ye
woɖo eŋu nɛ bena, “etsɔ, anɔ abe ŋdɔ ga ɖeka me ene la, asrã sesẽ la dzo ɖa le edzi kpata
”
aʋafia la ɖo ŋku edzi be gaƒoƒo ma me tututue yesu gblɔ na ye be, “viwò la ƒe lãme sẽ
” ale aʋafia sia kple eƒe aƒe me tɔwo katã xɔe se be yesue nye mesia la vavã
esia nye yesu ƒe nukunu evelia si wòwɔ esi wòtso yudea va galilea
le nu siawo megbe la, yesu yi yerusalem le yudatɔwo ƒe ŋkekenyui aɖe dzi
taa aɖe nɔ dua ƒe agbo si woyɔna be alẽgbo la gbɔ
woyɔa taa sia le hebrigbe me be betesda taa
wowɔ agbadɔ atɔ̃ ƒo xlãe
lãmetututɔwo, bunɔwo, ŋkuagbãtɔwo, titilélawo kple dɔ vovovo lélawo va nɔa agbadɔawo te, le taa la to, henɔa tsia me bublu lalam
elabena edziedzi la, mawudɔla aɖe ɖina ɖe tsi la me heblunɛ, eye dɔnɔ si ge ɖe tsia me gbã le ebublu vɔ megbe la, ƒe dɔ si lém wònɔ la vɔna nɛ
ame aɖe hã nɔ teƒea si nɔ dɔ lém ƒe blaetɔ̃-vɔ-enyi sɔŋ
esi yesu kpɔe eye wòkpɔe dze sii be ele dɔa lém eteƒe didi la, ebiae be, “èdi be wò lãme nasẽa?”
dɔnɔa ɖo eŋu nɛ be, “ẽ, gake ame aɖeke mele asinye si akɔm ada ɖe tsia me nenye be wova blui o
ne medze agbagba be mage ɖe eme ko la, ame bubu doa ŋgɔ gena ɖe eme xoxo
”
yesu gblɔ nɛ bena, “tsi tre, nãŋlɔ wò aba ne nãyi aƒe me!”
dɔnɔa ƒe lãme sẽ enumake ale wòŋlɔ eƒe aba la hede asi zɔzɔ me
sabat ŋkekea dzie yesu wɔ nukunu sia le
le esia ta la, yudatɔwo ƒe dumegãwo kpɔ dziku ɖe eŋu
wogblɔ na ame si ŋu wòda gbe le be, “egbee nye sabat, eya ta mèkpɔ mɔ awɔ dɔ aɖeke o
mɔɖeɖe hã meli be nalé aba ɖe asi anɔ yiyim o!”
ŋutsua ɖo eŋu na wo be, “ame si da gbe le ŋunye lae na mɔm
”
wobiae be, “ame kae nye ame ma si ɖe mɔ na wò be nãwɔ esia?”
amea menya ame si yesu nye o, evɔ yesu hã bu ɖe ameha la dome xoxo
emegbe la, yesu va ke ɖe eŋu le gbedoxɔ la me eye wògblɔ nɛ bena, “azɔ la, wò lãme sẽ eya ta mègawɔ nu vɔ̃ azɔ o, ne menye nenema o la, nu si adzɔ ɖe dziwò emegbe la, avɔ̃ɖi wu gbãtɔ
”
ke ŋutsua yi ɖadi yudatɔwo ƒe amegãwo eye wògblɔ na wo bena yesue nye ame si da gbe le ye ŋu
le esia ta la, yudatɔwo ti yesu yome vevie be eda le sabat ƒe sea dzi
ke yesu gblɔ na wo bena, “fofonye le dɔ nyui wɔwɔ dzi ɖaa va se ɖe fifi, ale nye hã mele eƒe afɔteƒe tom
” eƒe nya siawo gade ada mo na yudatɔwo ƒe nunɔlawo ale wodi kokoko be yewoawui
hekpe ɖe esia ŋu la, wogblɔ be eyɔ mawu be eyae nye ye fofo, ale be wòtsɔ eɖokui sɔ kple mawu
yesu ɖo eŋu na wo bena, “vi la mate ŋu awɔ naneke le eya ŋutɔ ɖokui si o, nu si wòwɔna lae nye nu si wòkpɔ fofoa wòle wɔwɔm
elabena fofo la lɔ̃a via be wòawɔ nukunu gãwo wu esi miekpɔ va yi
via afɔ ame kuku siwo dze eŋgɔ la ɖe tsitre abe ale si fofo la wɔnɛ ene
fofo la tsɔ ʋɔnudɔdrɔ̃ katã gble ɖe via sime
be amewo katã nade bubu eŋu abe ale si wodea bubu fofo la ŋui ene
gake ne miegbe bena yewomade bubu mawu vi si wòɖo ɖe mi la ŋu o la, efia be miele bubu dem fofo la hã ŋu o
”mele egblɔm na mi kple kakaɖedzi be, ame sia ame si sea nye nyawo, eye wòxɔ mawu si ɖom ɖa la dzi se la, akpɔ agbe mavɔ, ale be womadrɔ̃ ʋɔnui o, elabena eto ku me yi agbe mavɔ la me xoxo
megale gbe tem ɖe edzi na mi bena, ɣeyiɣi aɖe gbɔna, eva ɖo gɔ̃ hã xoxo, esime ame kukuwo gɔ̃ hã ase nye gbe, ẽ, woase nye mawu vi la ƒe gbe, eye ame siwo awɔ ɖe edzi la akpɔ agbe mavɔ
abe ale si agbe le fofo la ŋutɔ me ene la, nenema kee wòna be agbe nanɔ via hã me,
ale be vi la nadrɔ̃ ʋɔnu amegbetɔwo katã le woƒe nu vɔ̃wo ta elabena eyae nye mesia alo amegbetɔvi la
megawɔ nuku na mi o
le nyateƒe me la, ɣeyiɣi aɖe li gbɔna; esi ame kuku siwo le yɔdowo me hã ase mawu vi la ƒe gbe,
eye woatsi tre ado go tso yɔdoawo me
ana ame siwo wɔ nu nyuiwo la nayi agbe mavɔ la me, ke adrɔ̃ ʋɔnu ame vlo siwo kpɔ dzidzɔ le vɔ̃wɔwɔ ŋuti
”nye la medrɔ̃a ʋɔnu abe ale si fofo la di tso asinye ene
nyemedrɔ̃a ʋɔnu ame aɖeke hã o, negbe ne fofo la di tso asinye ko
hekpe ɖe esia ŋu la, medrɔ̃a ʋɔnu le dzɔdzɔenyenye nu eye ame ŋkumekpɔkpɔ mele eme o, elabena medrɔ̃a ʋɔnu ɖe mawu si dɔm ɖa la ƒe didi nu
nye la nyemewɔa nye lɔlɔ̃nu le ʋɔnudɔdrɔ̃ me o, fofo la ƒe lɔlɔ̃nu ko mewɔna
”ne meɖi ɖase le ɖokuinye ŋu la, amewo mexɔnɛ sena o
ame bubu aɖe li si le ɖase ɖim tso ŋutinye eye menya be eƒe ɖaseɖiɖi tso ŋutinye le eteƒe
”miawo la miedɔ amewo ɖe yohanes gbɔ, eye wòɖi ɖase ɖo kpe nyateƒe la dzi
gake mana mianya bena, ɖase detotɔ katã wu esi woɖi tso ŋunye metso amegbetɔ aɖeke gbɔ o
togbɔ be meƒo nu na mi tso yohanes ƒe ɖaseɖiɖi ŋuti hã la, ɖe mewɔ esia be miaxɔ dzinye ase ale be miakpɔ ɖeɖe
yohanes zu kekeli klẽ na mi ɣeyiɣi kpui aɖe, ale be miekpɔ dzidzɔ le kekelia ŋuti elabena eƒe keklẽ la ɖe vi na mi
ke nye la, ɖasefo si kɔ wu yohanes la le asinye
esiae nye be, mewɔ nukunu geɖe siwo nye dɔ siwo fofo la tsɔ de asi nam
woawoe fia be fofo lae dɔm vavã
fofo la ŋutɔ ɖi ɖase le ŋunye togbɔ be miekpɔe kpɔ alo meƒo nu na mi kpɔ o hã
ke, togbɔ be fofo la le ɖase ɖim na mi hã la, miegbe be yewoamaɖo toe o, elabena miegbe be yewomaxɔ nye, ame si wòdɔ ɖa kple eƒe agbenya la dzi ase o
”miedzroa mawunya me tsitotsito elabena miexɔ se bena miekpɔa agbe mavɔ le eme
evɔ mawunya bliboa katã la, dzinyee wotui ɖo
gake miegbe gbidii bena yewomava gbɔnye ale be mana agbe mavɔ sia mi o
”nyemexɔa kafukafu tso amewo gbɔ o
ke menya mi, eye menyae be, mawu ƒe lɔlɔ̃ mele mia me o
menya esia elabena nye la meva le fofonye ƒe ŋkɔ me gake miegbe gbidii be yewomaxɔm o, ke esi ɖokuitɔdilawo va le woawo ŋutɔwo ƒe ŋkɔ me la, miexɔ wo alɔ eve
mewɔ nuku nam bena miegbe bena yewomaxɔ dzinye ase o
elabena miedea bubu mia nɔewo ŋu kple dzidzɔ gake mietsɔ ɖeke le eme na bubu si mawu ɖeka hɔ̃ɔ hã de mia ŋu o!
”menye nyee le mia nu tso ge na fofo la tso nu siawo ŋuti o, ke boŋ mose, ame si ƒe sewo dzi mietsɔ miaƒe mɔkpɔkpɔwo katã da ɖo bena ele mia kplɔ ge ayi ɖe dziƒoe la, eyae le mia nu tso ge
miawo la, miegbe bena yewomaxɔ mose dzi ase o, anye ne miexɔ nye hã dzinye se
elabena mose ŋlɔ nu tso ŋunye gake miexɔ edzi se o
le esia ta miexɔ nye hã dzinye se o
esi miexɔ mose ƒe ŋɔŋlɔwo dzi se o ta la, miexɔ nye hã dzinye se o
”
le esiawo megbe la, yesu tso galilea ƒu si woyɔna hã be tiberia ƒu la yi egodo
ameha gã aɖe nɔ eyome elabena wokpɔ nukunu siwo wòwɔ heda gbe le dɔnɔwo ŋu
yesu lia togbɛ aɖe eye eya kple eƒe nusrɔ̃lawo nɔ anyi ɖe afi ma
yudatɔwo ƒe ŋutitotoŋkekenyui la hã te tu aƒe le ɣemaɣi me
esi yesu fɔ ta dzi la, ekpɔ ameha gã aɖe gbɔna ɖe egbɔ, etrɔ ɖe filipo ŋu biae bena, “filipo, afi kae míakpɔ nuɖuɖu le aƒle na ame gbogbo siawo?”
yesu gblɔ esia bena yeatsɔ ado filipo ƒe xɔse akpɔ elabena eya ŋutɔ nya nu si wɔ ge wòala
filipo ɖo eŋu nɛ be, “míahiã ga home gã aɖe ŋutɔ ne míete kpɔ be míaƒle nuɖuɖu na ame siawo katã!”
eƒe nusrɔ̃lawo dometɔ ɖeka, andrea, simɔn petro nɔvi, gblɔ nɛ bena,
“ŋutsuvi aɖe le afii si si abolo atɔ̃ kple tɔmelã memee eve le, gake nu ka esia ate ŋu awɔ le ameha gã sia ŋuti?”
yesu gblɔ na nusrɔ̃lawo be, “mina ame sia ame nanɔ anyi
” ale ame siwo ƒe xexlẽme anɔ akpe atɔ̃ la nɔ anyi ɖe gbe dama la dzi
yesu tsɔ aboloawo eye wòdo gbe ɖa heda akpe ɖe wo ta
emegbe la, etsɔe na eƒe nusrɔ̃lawo be woama na ameawo
edo gbe ɖa ɖe tɔmelã memee eveawo hã ta eye wòtsɔe na ameawo
ale ame sia ame ɖu nu ɖi ƒo nyuie
yesu gblɔ na nusrɔ̃lawo bena, “azɔ, miƒo abolo wuwluiawo katã nu ƒu bena womagazu vlo o
”
woƒo abolo wuwluiawo katã nu ƒu wòyɔ kusi wuieve sɔŋ
esi ameawo kpɔ nukunu gã si yesu wɔ la, wodo ɣli gblɔ bena, “le nyateƒe me la, ame siae nye nyagblɔɖila si míele mɔ kpɔm na!”
yesu kpɔe dze sii bena ameawo nɔ didim be yewoalé ye aɖo fia sesẽtɔe eya ta ewɔ dzaa galia togbɛ la eye wòdzo le wo gbɔ
le fiẽme la, nusrɔ̃lawo yi ƒuta ɖanɔ elalam le afi ma
zã do vɔ keŋ, gake yesu medo ta ɖa o
eya ta nusrɔ̃lawo ge ɖe ʋu aɖe me eye wokui ɖo ta kapernaum
ya sesẽ aɖe de asi ƒoƒo me eye ƒu la dze agbo
esi woku ʋua abe kilometa atɔ̃ alo ade ko ene la, wokpɔ yesu wòle tetem ɖe ʋua ŋuti, enɔ zɔzɔm le tsia dzi, ke nusrɔ̃lawo vɔ̃ ŋutɔ
gake edo ɣli yɔ wo eye wògblɔ na wo bena, womegavɔ̃ o
esi wonya be yesue la, wokɔe de ʋua me eye enumake ʋua de tɔkɔ afi si yim wonɔ
le ŋufɔke la ameha la le tsitre ɖe ƒu la ƒe go kemɛ dzi, eye wokpɔ bena ʋu bubu aɖeke megale afi ma o, negbe ɖeka ko, wokpɔ hã be yesu meɖo ʋua kple eƒe nusrɔ̃lawo o, ke boŋ woawo ɖeɖe koe yi
tete ʋu bubu aɖewo hã tso tiberia va ɖo afi si ameawo ɖu abolo si aƒetɔ la yra kple akpedada le,
eya ta ameawo nɔ ŋku lém ɖe wo me nɔ yesu dim
ke esi womekpɔ yesu alo eƒe nusrɔ̃lawo le ʋuawo dometɔ aɖeke me o la, woɖo ʋuawo heyi kapernaum be yewoaɖadii
esi woɖo kapernaum la, wokpɔ yesu eye wobiae be, “nufiala, ale ke nèwɔ hafi va do ɖe afi sia?”
yesu ɖo eŋu na wo bena, “le nyateƒe me la, miele diyem, menye kple susu be miexɔ dzinye se ta o, ke boŋ le nuɖuɖu si mena mi nyitsɔ la ta
nuɖuɖu tea ŋu gblẽna, eya ta migatsi dzi ɖe nu siwo gblẽna la ŋu akpa o
ke boŋ mitsɔ miaƒe ŋusẽ katã ti agbe mavɔ si nye, mesia alo amegbetɔ vi la mana mi la yome
elabena esia tae mawu fofo la ɖom ɖe xexeame
”
ameawo biae be, “nu ka tututue míawɔ be wòadze mawu ŋu?”
yesu gblɔ na wo be, “enye mawu ƒe didi be miaxɔ ame si wòɖo ɖe mi la dzi ase
”
tete ameawo biae be, “nukunu ka nãwɔ míakpɔ be míaxɔ dziwò ase? nu ka nãwɔ?”
mía fofowo ɖu mana le gbea dzi abe ale si woŋlɔe ɖi ene be, “ena abolo wo tso dziƒo be woaɖu
”
yesu ɖo eŋu na wo be, “fofonyee na aboloa wo, menye mosee na wo o
eya ta azɔ la, ele abolo vavãtɔ nam mi tso dziƒo
abolo vavãtɔ siae nye amegbetɔ, si mawu ɖo ɖa tso dziƒo, eye ame sia naa agbe xexeame katã
”
ameawo gagblɔ bena, “aƒetɔ, na abolo vavã sia mí gbe sia gbe
”
yesu ɖo eŋu na wo bena, “nyee nye abolo vavã si naa agbe amewo
ame sia ame si ava gbɔnye la, dɔ magawui akpɔ o, eye ame si xɔ dzinye se la, tsikɔ hã magawui gbeɖegbeɖe o
gake nu si le fu ɖem na mi, abe ale si megblɔ do ŋgɔe ene lae nye bena, togbɔ be miekpɔm hã la, miexɔ dzinye se o
ke ame siwo fofo la tsɔ nam la, ava gbɔnye eye nyemagbe wo xɔxɔ gbeɖe o
elabena ɖe metso dziƒo va bena mawɔ mawu si dɔm ɖa la ƒe lɔlɔ̃nu, ke menye nye ŋutɔ nye lɔlɔ̃nu o
mawu ƒe didie nye bena, nyemabu ame siwo wòtsɔ nam la ƒe ɖeke o, ke boŋ be makplɔ wo va agbe mavɔ la mee le nuwuwuŋkekea dzi
enye fofo la ƒe didi vevie hã be, ame sia ame si kpɔ via eye wòxɔ edzi se la, nakpɔ agbe mavɔ eye mafɔe ɖe tsitre le nuwuwuŋkekea dzi
”
azɔ yudatɔwo de asi liʋiliʋĩlilĩ me le eŋu le ale si wògblɔ be yee nye abolo si tso dziƒo va la ta
wodo ɣli hoo be, “nu ka! menye ame siae nye yesu, yosef vi la oa? mienya fofoa kple dadaa ɖe! ke nu ka koŋ gblɔm wòle fifia? đe wòle gbɔgblɔm be dziƒoe yetso va?”
yesu ɖo eŋu na wo bena, “migalĩ liʋiliʋĩ be megblɔ nya sia ta o
elabena ame aɖeke mate ŋu ava gbɔnye o, negbe fofo si dɔm ɖa lae hee ɖe ŋunye, eye le nuwuwuŋkekea dzi la, mana ame siawo katã ƒomevi natsi tre
abe ale si woŋlɔe ɖe mawunya mee ene la, ‘woafia nu wo katã tso mawu ŋuti
’ ame siwo katã fofo la ƒo nu na, eye wosrɔ̃ nyateƒe la le egbɔ la, ava gbɔnye
menye ɖe mele gbɔgblɔm be ame aɖeke kpɔ mawu kpɔ ŋkume kple ŋkume o, elabena nye, ame si tso fofo la gbɔ la, koe kpɔe kpɔ
”mele egblɔm na mi nyateƒetɔe be, ame sia ame si xɔ dzinye se la, agbe mavɔ le esi xoxo!
nyee nye agbebolo la!
togbɔ be mia fofowo ɖu mana si wona wo tso dziƒo hã la, wo katã woku
ke esiae nye abolo si ɖi tso dziƒo va, esi ame aɖu eye maku o
nyee nye agbebolo si ɖi tso dziƒo va
ne ame aɖe ɖu abolo sia la, anɔ agbe tegbee
abolo siae nye nye ŋutilã si matsɔ ana ɖe xexeame ƒe agbe ta
”
azɔ ʋiʋli gaɖo yudatɔwo dome tso nya si tututu gblɔm yesu nɔ la ŋuti
wobia wo nɔewo be, “aleke ŋutsu sia awɔ atsɔ eƒe ŋutilã ana mi be míaɖu?”
yesu gaɖo eŋu na wo bena, “mele gbe tem ɖe edzi na mi nyateƒetɔe bena, ne ame aɖe meɖu mesia alo amegbetɔ vi la ƒe ŋutilã eye wòno eƒe ʋu o la, agbe mavɔ la mate ŋu anɔ eme o
ke ame si ɖu nye ŋutilã eye wòno nye ʋu la, agbe mavɔ la le esi xoxo, eye eyae nye ame si mafɔ ɖe tsitre le nuwuwuŋkekea dzi
elabena nye ŋutilãe nye nuɖuɖu vavã la eye nye ʋue nye nunono vavã la
ame sia ame si ɖua nye ŋutilã eye wònoa nye ʋu lae nye ame si le menye eye nye hã mele eme
nye la mele agbe, elabena fofo gbagbe si dɔm ɖa la na ŋusẽm, eye nenema ke ame siwo ɖua nye ŋutilã la, anɔ agbe elabena mena agbe wo
nyee nye abolo vavã si tso dziƒo va, ame sia ame si aɖu abolo sia ƒe ɖe la anɔ agbe tso mavɔ me yi mavɔ me, eye maku abe ale si mia fofowo ku togbɔ be woɖu abolo si tso dziƒo la hã ene o
”
yesu gblɔ nya siawo katã le esime wònɔ nu fiam le yudatɔwo ƒe ƒuƒoƒe le kapernaum
nya la nye gbɔgbɔ kple agbe
eƒe nusrɔ̃lawo ŋutɔ gɔ̃ hã gblɔ bena, “nyateƒe, aƒetɔ ƒe nya siawo gɔmesese sesẽ ŋutɔ
ame kae ate ŋu ase wo gɔme?”
yesu kpɔe dze sii be yeƒe nusrɔ̃lawo le liʋiliʋĩ lĩm, eya ta ebia wo bena, “đe nye nyawo ɖia mia nua?
ne ele alea ɖe, aleke miabu nenye be miekpɔ amegbetɔ vi la, wotrɔ yina dziƒo ake?
gbɔgbɔ kɔkɔe la koe naa agbe mavɔ
wɔna aɖeke mele ŋutilã ya ŋu o
nya siwo megblɔ na mi la, nye gbɔgbɔ kple agbe
gake va se ɖe fifia la, mia dometɔ aɖewo mexɔ dzinye se o
” ke yesu nya ame siwo mexɔ edzi se o kple ame si le ede ge asi la tso gɔmedzedzea me ke
yesu gblɔ mlɔeba be, “nya si megblɔ va yi lae nye nu si mewɔnɛ esi megblɔ be ame aɖeke mate ŋu ava gbɔnye o, negbe fofo la ŋutɔe hee ɖe ŋunye
”
esi wògblɔ nya siawo vɔ la, eƒe nusrɔ̃la geɖewo trɔ dzo le egbɔ hegblee ɖi
yesu trɔ ɖe nusrɔ̃la wuieveawo ŋu eye wòbia wo bena, “miawo hã miedi be yewoadzoa?”
simɔn petro ɖo eŋu nɛ be, “aƒetɔ, ame ka gbɔe míadzo ayi? wò ko sie agbe mavɔ nya la le
míexɔe se eye mienyae bena wòe nye mawu ƒe vi kɔkɔe la
”
yesu trɔ gblɔ nɛ be, “mi ame wuievee metia, gake ame ɖeka le mia dome si nye abosam!”
yesu gblɔ nya sia tso yuda, simɔn iskariɔt vi, ame si nye ame wuieveawo dometɔ ɖeka, eye wònye ame si atsɔe ade asi na eƒe futɔwo la ŋu
emegbe la, yesu trɔ yi galilea nutome, henɔ tsatsam le kɔƒewo me
medi bena yeaɖo yudea ya kura o, elabena yudatɔwo nɔ nugbe ɖom ɖe eŋu le afi ma be yewoawui
azɔ yudatɔwo ƒe ŋkekenyui vevi aɖe ɖo edzi
woyɔa ŋkeke sia be agbadɔmeŋkekenyui
esi ŋkekea tu aƒe ta la, yesu nɔviŋutsuwo va ƒoe ɖe enu be neyi yudea ne wòaɖu ŋkekenyuia le afi ma
nɔviawo gblɔ nɛ be, “míedi be nãyi yudea elabena amewo le afi ma fũu si ate ŋu akpɔ wò nukunuwɔwɔwo
ame si dina be yeazu ame ŋkuta la mewɔa nu le bebeme o
eya ta esi nèle nu siawo wɔm la, ele be nãdo ɖe gaglãgbe ne xexeame nakpɔ wò
”
nɔviawo gblɔ esia elebena woawo ŋutɔ gɔ̃ hã mexɔ edzi se o
yesu ɖo eŋu na wo bena, “miawo la, mievo eye miekpɔ mɔ ayi teƒe sia eye nya aɖeke madzɔ o, ke nye la, ɣeyiɣi sia menye ɣeyiɣi nyuitɔ nam be mayi o
miawo la, xexeametɔwo melé fu mi o, ke nye la, wolé fum vevie elabena mehe nya ɖe wo ŋu ɖe woƒe nu vɔ̃ kple nu madzemadze wɔwɔ ta
mido ŋgɔ mianɔ yiyim faa
ne ɣeyiɣi nyuitɔ ɖo nam ko la, nye hã madze mia yome
”
ale yesu tsi galilea le ŋkeke mawo me
esi yesu nɔviŋutsuwo dzo vɔ megbe la, eya hã yi ŋkekenyuia ɖuƒe
ke eyi le bebeme be amewo nagakpɔ ye o
yudatɔwo ƒe amegãwo dii vevie le azã la ɖuƒe eye wonɔ eta biam se le amewo gbɔ
ame geɖewo nɔ nu ƒom le eŋu le teƒea
ame aɖewo gblɔ be, “enye ame deŋgɔ wɔnuku aɖe
” ke ame bubuwo hã gblɔ be, “alakpatɔe wònye le amewo flum le yiyim
”
ke dzideƒo menɔ ame siwo nɔ ekafum la si be woaƒo nu tso eŋu le dutoƒo o, elabena wonɔ vɔvɔ̃m be yudatɔwo ƒe amegãwo ava he to na yewo
esi ŋkekenyui la ƒe afa nu yi la, yesu yi ɖe gbedoxɔ la me eye wòde asi nufiafia amewo me
ewɔ nuku na yudatɔwo ƒe amegãwo ŋutɔ esi wose nu siwo gblɔm wònɔ le gbedoxɔ la me
wobia wo nɔewo be, “aleke wɔ ame sia nya nu siawo nyuie ale, togbɔ be mede miaƒe suku aɖeke kpɔ o?”
yesu gblɔ na wo bena, “nye la, nyemele nu siwo tso nye ŋutɔ nye susu me la fiam o, ke boŋ mawu si ɖom ɖa la ƒe susuwo fiam mele
nenye be mia dometɔ aɖe ɖoe kplikpaa bena yeawɔ mawu ƒe lɔlɔ̃nu la, akpɔe adze sii xoxo nenye be nye nufiafia tso mawu gbɔ loo alo enye nye ŋutɔ nye nyawo
ne ame aɖe le nu ƒom tso nu si eya ŋutɔ susu ŋuti la, ekema ele kafukafu dim na eɖokui tso amewo gbɔ
ke ame si le didim bena yeade bubu ame si ɖoe ɖa ŋuti la, ame mae nye nyateƒetɔ kple nuteƒewɔla
mia dometɔ aɖeke mewɔa mose ƒe sewo dzi o, ke nu ka tae wòle be miatsɔ nya ɖe ŋunye bena meda le eƒe sewo dzi
eye nu ka tae wòle be miawum ɖe esia ta?”
ameawo ɖo eŋu nɛ be, “wò la, gbɔgbɔ vɔ̃ le mewò! ame kae le didim be yeawu wò?”
yesu gblɔ na wo bena, “nukunu ɖeka pɛ ko mewɔ eye mi katã miaƒe mo wɔ yaa
ke mose de se na mi be miatso aʋa eye mietsoa aʋa na mia viwo le sabat ŋkekea gɔ̃ hã dzi
ke menye mosee to aʋatsotso vɛ o, ke boŋ edzɔ tso fofoawo dzi le blema
azɔ la nenye be woate ŋu atso aʋa na ɖevi le sabat dzi ale be womada le mose ƒe se dzi o la, nu ka ŋuti miele dziku dom ɖe ŋunye be meda gbe le ameti blibo la ŋu le sabat dzi?
migadrɔ̃ ʋɔnu ɖe dzedzeme nu o, ke boŋ midrɔ̃ ʋɔnu ɖe dzɔdzɔenyenye nu
”
yerusalemtɔ aɖe siwo nɔ afi ma la gblɔ na wo nɔewo be, “alo menye ame si dim dumegãwo le be yewoawu lae nye esia oa?
ame lae nye esi le afii le mawunya gblɔm le dutoƒo gake ame aɖeke mebia nya aɖekee o
đe míaƒe dumegãwo xɔe se mlɔeba be eyae nye kristo la vavã?
ame bubuwo hã nɔ gbɔgblɔm be ame sia mate ŋu anye kristo la o, elabena míenya afi si wodzii le, evɔ nenye be kristo ŋutɔ ava la, ɖeko wòado ko kpoyi, ame aɖeke manya afi si wòtso o
”
yesu nya nu sia nu si gblɔm wonɔ eya ta esi wònɔ mawunya gblɔm le gbedoxɔ la me la, egblɔ bena, “miawo la, mienyam eye mienya afi si wodzim le, ke magblɔ na mi bena, ame si mienya o lae dɔm ɖa, eye ame siae nye nyateƒe la
nye la menyae elabena nye kplie li hafi wòdɔm ɖe mia gbɔ
”
le yesu ƒe nya siawo ta la, yudatɔwo ƒe amegãwo di be yewoalée, gake ame aɖeke mete ŋu te ɖe eŋu kaka ayi elé ge o, elabena mawu ƒe ɣeyiɣi si wòɖo la mede haɖe o
ame geɖe siwo nɔ gbedoxɔ la me la xɔ edzi se eye wogblɔ be, “nukunu kawoe miele mɔ kpɔm be ne kristo la va la awɔ, esi ame sia mewɔ o?”
esi farisitɔwo se nya siawo le amewo nu la, wo kple osɔfogãwo dɔ gbedoxɔmesrafowo ɖa bena woayi aɖalé yesu
gake yesu gblɔ be, “ele be maganɔ mia gbɔ vie hafi matrɔ agayi ame si dɔm ɖa gbɔ
miadim, ke miakpɔm o, eye miate ŋu ava afi si meyi hã o
”
yesu ƒe nya siawo na be yudatɔwo ƒe amegãwo tɔtɔ
wobia wo nɔewo be, “afi kae wòle ɖoɖo wɔm bena yeadzo ayi? đewohĩ edi be yeayi aɖagblɔ mawunya na yudatɔ siwo le anyigba vovovowo dzi alo be yeayi trɔ̃subɔlawo ƒe anyigba dzi aɖagblɔ mawunya na wo le afi ma
”
wogabia hã be, “nu ka tututue wòwɔnɛ be, ‘miadim ke miakpɔm o, eye miate ŋu ava afi si mayi hã o
’”
le agbadɔmeŋkekenyuia ƒe ŋkeke mamlɛtɔ dzi la, yesu do ɣli gblɔ na ameha la be, “nenye be tsikɔ le mia dometɔ aɖe wum la, neva gbɔnye wòava no tsi faa
elabena, mawunya gblɔ bena, “ame si xɔ dzinye se la, tɔsisi si me agbetsi le la anɔ dzidzim tso eya ma me ke
”
yesu nɔ nu ƒom tso gbɔgbɔ kɔkɔe la ŋuti elabena woana gbɔgbɔ kɔkɔe la ame sia ame si xɔ edzi se
ke womena gbɔgbɔ kɔkɔe la haɖe o elabena womekɔ yesu ŋuti haɖe o
mama ɖo ameawo dome
esi amehawo se nya si wògblɔ la, ɖewo gblɔ be, “le nyateƒe me la, ame siae nye nyagblɔɖila si ava do ŋgɔ na mesia la
”
ame bubu aɖewo be, “eyae nye kristo la” 
ke ame bubu aɖewo le biabiam be, “đe kristo ate ŋu atso galilea mahã?
đe mawunya megblɔ be kristo la atso david ƒe ƒome kple betlehem, du si me david nɔ la me oa?”
ale mama ɖo ameawo dome tso ame si tututu yesu nye la ŋuti
ame aɖewo di vevie be yewoalée gake wo dometɔ aɖeke medo dzi ka asi eŋu o
asrafo siwo osɔfogãwo kple farisitɔwo ɖo ɖa be woayi aɖalé yesu la trɔ gbɔ va asi ƒuƒlu
ameawo bia wo bena, “nu ka tae mielé ŋutsua vɛ o
”
ke asrafoawo ɖo eŋu na wo be, “nya geɖe siwo ŋutsu sia gblɔ la sɔ to me na mi ŋutɔ
le anukware me la míese nya deto sia tɔgbi kpɔ o
”
faristitɔawo ɖu fewu le asrafoawo ŋu gblɔ be, “ke ɖe ŋutsu sia flu miawo hã xoxoa?
miekpɔ dumegã aɖe alo farisitɔ aɖe wòxɔ ame sia dzi sea?
ameha gã sia, si mele naneke nyam o la, koe xɔ edzi se, ke nu kae wonya tso nu sia ŋuti
fiƒode ava ame siawo dzi kokoko!”
ke nikodemo si nye ameawo dometɔ ɖeka, ame si hã va yesu gbɔ le zã me la tsi tre hebia etɔwo bena,
“đe wòle se nu be woatso nya me hafi adrɔ̃ ʋɔnu ame aɖea?”
woɖo eŋu nɛ be, “wò hã galileatɔe nènyea? wò ŋutɔ dzro mawunya la me eye nãkpɔ ŋuɖoɖo na ɖokuiwò
le nyateƒe me la, nyagblɔɖila aɖeke matso galilea o!”
ale takpekpea kaka eye ame sia ame dzo yi aƒe me
yesu trɔ dzo yi amito la dzi
gake esi ŋu ke ko la, egatrɔ va gbedoxɔ la me
ameha gã aɖe gaƒo zi ɖe eŋu, eye wòbɔbɔ nɔ anyi hefia nu wo
esi wònɔ nu ƒom la, yudatɔwo ƒe dumegãwo kple faristitɔwo kplɔ nyɔnu aɖe si wolé asiasii, wònɔ ahasi wɔm la vɛ eye wokplɔe da ɖe ameawo titina
azɔ wogblɔ na yesu be, “nufiala, míelé nyɔnu sia, asiasii wònɔ ahasi wɔm
mose ƒe se gblɔ bena, ne wolé ame aɖe alea la, ele be woaƒu kpee
aleke nèkpɔ tso nya sia ŋu?”
ame siawo bia biabia sia yesu be yewoatsɔ atre mɔ nɛ ale be ne wògblɔ nya aɖe ko la, yewoatsɔ nya ɖe eŋu
ke ɖeko yesu bɔbɔ ta tsɔ eƒe asibidɛ ŋlɔ nui ɖe anyigba
ameawo ganɔ fu ɖem nɛ kokoko be neɖo nya la ŋu na yewo, eya ta efɔ kɔ dzi gblɔ na wo be, “enyo, miƒu kpe nyɔnu sia ne wòaku, gake ame si ŋu nu vɔ̃ aɖeke mele o la, netre kpea ƒuƒui
”
esi yesu gblɔ nya siawo vɔ ko la, ebɔbɔ ta eye wògade asi nua ŋɔŋlɔ me ɖe anyigba
esi wose esia la, wode asi dzodzo me ɖekaɖeka, tso tsitsitɔ dzi va se ɖe esime wo katã wodzo negbe yesu kple nyɔnua kple ameha la koe susɔ
yesu fɔ ta dzi bia nyɔnua be, “afi ka ame siwo tsɔ nya ɖe ŋuwò la le? wo dometɔ ɖeka hɔ̃ɔ hã meƒu kpe wò oa?”
nyɔnua ɖo eŋu nɛ be, “meɖe kuku, ao
” yesu gblɔ nɛ be, “nye hã nyemebu fɔ wò o; heyi eye tso esia dzi la, mègawɔ nu vɔ̃ azɔ o
”
yesu gaƒo nu na ameawo eye wògblɔ be, “nyee nye xexeame ƒe kekeli la
eya ta ne ame aɖe dze yonyeme la, mazɔ viviti me o, elabena agbe ƒe kekeli la aklẽ ɖe eƒe mɔ dzi
”
farisitɔ siwo nɔ afi ma la ɖo eŋu nɛ be, “wò la, ɖokuiwò ko dom nèle ɖe dzi
wò ɖaseɖiɖiwo nye alakpa sɔŋ ko
”
yesu ɖo eŋu na wo be, “togbɔ be mele ɖase ɖim le ɖokuinye ŋu hã la, nye ɖaseɖiɖi la nye nyateƒe
elabena nye la menya afi si metso kple afi si meyina, ke miawo la mienya afi si metso alo afi si meyina o
miawo la miedrɔ̃a ʋɔnu le amegbetɔwo ƒe nugɔmesese nu
nye la nyemele ʋɔnu drɔ̃m ame aɖeke o,
gake ne medrɔ̃ ʋɔnu la, anye ʋɔnudɔdrɔ̃ dzɔdzɔe le go sia go me, elabena nye kple fofonye si dɔm ɖa lae le edrɔ̃ ge
miaƒe see gblɔ be, ne ame eve ƒe ɖaseɖiɖi le nya aɖe ŋu sɔ ko la, woaxɔe be nyateƒe
nenema ke nye kple fofonye hã ƒe ɖaseɖiɖi le ɖeka, eya ta nye nyawo nye nyateƒe
”
ameawo biae be, “afi kae fofowòa le?” yesu ɖo eŋu na wo be, “miawo la mienya ame si menye o, eya ta mienya ame si nye fofonye hã o
ne ɖe mienyam la, anye ne mienya fofonye hã
”
togbɔ be yesu gblɔ nya siawo le gbedoxɔ la ƒe gadzraɖoƒe hã la, ame aɖeke mete kpɔ be yealée o elabena eƒe ɣeyiɣi la meɖo haɖe o
yesu gagblɔ na wo hã be, “nye la mele dzodzo ge, miadim gake miakpɔm o, miaku ɖe miaƒe nu vɔ̃wo me, eye afi si meyina hã la, miate ŋu ava o
”
yudatɔwo bia be, “ame sia ɖe, ɖe wòle susu wɔm be yeawu ye ɖokuia? nu ka tututue wòwɔnɛ esi wògblɔ be, ‘miawo la miate ŋu ava afi si nye la meyina o
’?”
yesu ɖo eŋu na wo be, “miawo la, anyigba sia dzie mietso, ke nye la dziƒoe metso
miawo la, xexe sia me tɔwoe mienye, ke nye la, nyemetso xexe sia me o
esia tae megblɔ na mi be, miaku ɖe miaƒe nu vɔ̃wo me
le nyateƒe me, ne miexɔ dzinye se be nyee nye ame si le vava ge o la, miaku ɖe miaƒe nu vɔ̃wo me
”
ameawo gabia be, “gblɔ ame si tututu nènye la na mi
” yesu ɖo eŋu na wo be, “megblɔ ame si menye la tso gɔmedzedzea me ke
nye la nu geɖewo li mate ŋu agblɔ tso mia ŋuti eye mate ŋu adrɔ̃ ʋɔnu mi ɖe wo ta gake nyemawɔ esia o, elabena ame si dɔm ɖa la, eyae nye nyateƒetɔ la, eye nu siwo mese tso egbɔ lae megblɔna na xexeame
”
ke va se ɖe fifi hã la, ameawo mese nu si gblɔm wònɔ na wo le fofo la ŋuti gɔme kpɔ o
ale yesu gagblɔ na wo be, “le nye ku kple tsitretsitsi vɔ megbe hafi miakpɔe adze sii be, nyee nye mesia la, eye nya siwo katã menɔ gbɔgblɔm na mi la, menye nye ŋutɔ nye nya kpakpawo o, ke boŋ wonye nya siwo fofo la fiam be magblɔ
eya ame si dɔm ɖa la li kplim ɖaa, medzo le gbɔnye o, elabena mewɔa eƒe didi ko dzi ɖaa
”
esi wònɔ nu ƒom la, ame geɖewo xɔ edzi se
yesu gblɔ na yudatɔ siwo xɔ edzi se la bena, “ne mielé nye nufiafiawo me ɖe asi la, ekema mianye nye nusrɔ̃la vavãwo
miadze si nyateƒe la hã, eye nyateƒe la awɔ mi ablɔɖeviwoe
”
ameawo ɖo eŋu nɛ be, “míawo la, abraham ƒe dzidzimeviwoe míenye eye míenye kluviwo na ame aɖeke kpɔ le anyigba sia dzi o
eya ta nu kae nèwɔnɛ esi nègblɔ bena, ‘míazu ablɔɖeviwo’?”
yesu gagblɔ na wo be, “mele gbe tem ɖe edzi na mi be, ame sia ame si wɔa nu vɔ̃ la nye nu vɔ̃ ƒe kluvi
kluviwo la, gomekpɔkpɔ aɖeke meli na wo o, gake gomekpɔkpɔ li na aƒea tɔ ƒe vi la ya
eya ta nenye be vi la na miekpɔ ablɔɖe la, ekema miezu ablɔɖeviwo vavã
menyae bena abraham ƒe dzidzimeviwoe mienye, gake mi ame aɖewo miedi be yewoawum elabena nye nyawo mesɔ to me na mi o
nu siwo gblɔm mele na mi lae nye esiwo teƒe mekpɔ esi menɔ fofonye gbɔ
gake miawo la, miele mia fofo ƒe gbedzi wɔm
”
ameawo gaɖo eŋu nɛ be, “mía fofoe nye abraham
” yesu ɖo eŋu na wo be, “gbeɖe! abraham menye mia fofo o, ne mia fofoe wònye la, anye ne miadze kpɔɖeŋu nyui si wògblẽ ɖi na mi la yome
ke miawo la miele agbagba dzem be yewoawum elabena mele nyateƒe si tso mawu gbɔ la gblɔm na mi
abraham mewɔ nu siawo ƒomevi aɖeke o
le nyateƒe me ne miewɔ alea la, mia fofo ƒe afɔtoƒe tututu ko tom miele
” woɖo eŋu nɛ be, “míawo la, menye ahasie mía dzilawo wɔ hafi dzi mí o
fofo ɖeka koe li na mí le nyateƒe la me eye eyae nye mawu ŋutɔ
”
yesu gblɔ na wo be, “đe miaƒe nya sia le eme la, anye ne mialɔ̃m, elabena mawu gbɔe metso hafi va mia gbɔ
nyemeva le ɖokuinye si o, ke boŋ mawue ɖom ɖa
nu ka tae miate ŋu ase nya si gblɔm mele na mi la gɔme o? miesea nu gɔme o, elabena wogbe na mi be miagaɖo tom o
miawo la, satana ƒe viwoe mienye eya tae mielɔ̃a nu vɔ̃ɖi siwo wòwɔna la wɔwɔ
amewulae wònye tso gɔmedzedzea me ke eye melɔ̃a nu si nye nyateƒe o
nyateƒe kui ɖeka pɛ hã mele eme o
alakpadada hã la, meʋaa dzi nɛ o, elabena eyae nye alakpatɔwo fofo
eya ta ne mele nyateƒe la gblɔm na mi hã la, ɖeko wòɖia alakpa le miaƒe towo me ale miexɔa edzi sena o
”mia dometɔ kae le afi sia si ate ŋu atɔ asi nu vɔ̃ ɖeka pɛ si mewɔ kpɔ la dzi? ame aɖeke o
ke nu ka tae ne mele nyateƒea gblɔm na mi la miexɔnɛ sena o
ame si fofoe nye mawu la, ɖoa to eƒe nyawo dzidzɔtɔe
gake esi miawo mielɔ̃a toɖoɖo mawu ƒe nyawo o ta la, efia be mienye viawo o
”
yudatɔwo ƒe dumegãwo gblɔ na yesu dzikutɔe be, “đe menye nyateƒe wònye miegblɔ be, samariatɔ si me gbɔgbɔ vɔ̃ le lae nènye oa?”
yesu ɖo eŋu na wo be, “gbeɖe! gbɔgbɔ vɔ̃ aɖeke mele menye o
elabena nye la medea bubu fofonye ŋu, ke miawo la miele vlo domem
togbɔ be menye nye didi be makɔ ɖokuinye ɖe dzi o hã la, mawu ŋutɔ dom ɖe dzi xoxo eye wòle ʋɔnu drɔ̃ ge ame siwo katã gbe nu le gbɔnye
mele egblɔm na mi kple kakaɖedzi be, ame sia ame si ɖoa tom la, mele kuku ge akpɔ o
”
yudatɔwo ƒe dumegãwo gagblɔ nɛ be, “azɔ míeka ɖe edzi be gbɔgbɔ vɔ̃ aɖe le mewò vavã, elabena abraham kura kple nyagblɔɖila gã siwo nɔ anyi kpɔ la ku, ke wò la, èle gbɔgblɔm na mi fifia be, ame si xɔ ye dzi se la maku gbeɖe o
đe nèle gbɔgblɔm be yede ŋgɔ wu mía fofo abraham si kua? eye ɖe nèle gbɔgblɔm hã be yede ŋgɔ wu nyagblɔɖila siwo ku va yia? ame ka koŋ nèbuna be yenye?”
yesu ɖo eŋu na wo be, “nenye nye ŋutɔe le ɖokuinye kafum la, ekema nye kafukafu la menye naneke o, ke fofonye, si miawo hã miebe enye yewoƒe mawu lae le kafuyem
nye la menya fofo la, ke miawo la mienyae o
ne megblɔ be nyemenyae o la, ekema menye alakpatɔ abe miawo ke ene
enye nyateƒe be menyae eye meɖoa toe le nuwo katã me
esi mia fofo abraham nya be megbɔna la dzi dzɔe eye eƒe dzidzɔ de blibo esi wòkpɔ ŋkekea
”
yudatɔwo gabiae be, “wò ame si mexɔ ƒe blaatɔ̃ ŋutɔ gɔ̃ hã haɖe o lae le gbɔgblɔm be yekpɔ abraham mahã?”
yesu ɖo eŋu na wo be, “nyateƒe matrɔmatrɔ lae nye be, nye la meli xoxoxo hafi abraham va dzɔ ɖe xexeame nyitsɔ gɔ̃ hã
”
esi wògblɔ esia vɔ ko la, yudatɔwo ƒe dumegãwo fɔ kpe be yewoaƒui
gake yesu ɣla eɖokui eye wòdo go le gbedoxɔ la me
esi yesu nɔ tsa ɖim la, ekpɔ ŋutsu aɖe si nye ŋkuagbãtɔ tso dzidzime ke
nusrɔ̃lawo bia yesu be, “nufiala, nu ka tae wodzi ame sia ŋkuagbãtɔe? eya ŋutɔ ƒe nu vɔ̃e wɔe be wòle alea loo alo edzilawo ƒe nu vɔ̃woea?”
yesu ɖo eŋu na wo be, “menye wo dometɔ aɖeke ƒe nu vɔ̃e na be ame sia ƒe ŋku gbã o
wodzii nenema be woatsɔ aɖe mawu ƒe ŋusẽ afia
ele nam be mawɔ dɔ siwo ame si dɔm ɖa la nam kaba, elabena esusɔ vie ko zã nado eye ame aɖeke magate ŋu awɔ dɔ o
gake zi ale si mele xexeame la, nyee nye xexeame ƒe kekeli la
”
le esia megbe la, yesu ɖe ta ɖe anyigba eye wòwɔ ba vi aɖe ɖe asi hesisi ɖe ŋkuagbãtɔ la ƒe ŋkuwo dzi
azɔ egblɔ nɛ be, “yi nãle tsi le siloam ta la me
” siloam gɔmee nye, “wodɔe ɖa
” ŋkuagbãtɔ la tso kpla eye wòdze mɔ yi ɖawɔ abe ale si yesu gblɔ nɛ la ene, eye enumake eƒe ŋkuwo ʋu nyuie wònɔ nu kpɔm
ŋutsu sia ƒe aƒelikawo kple ame siwo katã nyae tsã be nubialae wònye la, bia wo nɔewo be, “alo ɖe menye ŋkuagbãtɔ ma si nɔ nu biam lae nye esia oa?”
ame aɖewo be eyae eye ɖewo hã be menye eyae o, ɖeko wòɖii
ke ŋutsua ŋutɔ gblɔ be, “nye tututue
”
ameawo biae be, “ke aleke wɔ hafi wò ŋkuawo ʋu?”
ŋutsua gblɔ na wo be, “ŋutsu aɖe si woyɔna be yesu lae nya anyi vi aɖe tsɔ sisi ɖe nye ŋkuwo dzi hegblɔ nam be mayi ɖale tsi le siloam ta la me
mewɔ esia ale nye ŋkuwo ʋu eye mede asi nukpɔkpɔ me
”
ameawo gabiae be, “afi ka amea le?” eɖo eŋu na wo be, “nyemenya o
”
ale ameawo kplɔ ŋutsua yi ɖe farisitɔwo gbɔe
nya siawo katã dzɔ le sabat ŋkeke la dzi
farisitɔ siwo gbɔ wokplɔ ŋutsua vɛ la biae be wòagblɔ nu si va eme la na yewo
ale wògblɔ ale si yesu tsɔ ba sisi ɖe eƒe ŋkuwo dzi, eye esi wòyi ɖale tsi ko la, eƒe ŋkuwo ʋu eye wòde asi nukpɔkpɔ me la na wo
farisitɔawo dometɔ aɖewo gblɔ be, “nenye be yesu sia do dzi da gbe le ame ŋu le sabat ŋkeke dzi la, ekema menye mawue dɔe ɖa o
”
faristɔawo gatrɔ ɖe ame si woʋu ŋku na la gbɔ hebiae be, “wò ŋutɔ ɖe alekee nye wò susu le ame si ʋu ŋku na wò la ŋu,? ame ka ƒomevi nèbu be enye?” ŋutsua ɖo eŋu na wo bena, “le nye nukpɔkpɔ nu la, enye nyagblɔɖila aɖe si mawu dɔ ɖo ɖa
”
yudatɔwo ƒe dumegãwo gbe be yewomaxɔe ase be ŋutsua nye ŋkuagbãtɔ tsã o, va se ɖe esime woyɔ edzilawo vɛ, eye
wobia wo be, “mia vie nye ame sia? ŋkuagbãtɔe wònye hafi miedzia? nenye be ele eme nenema ɖe ale ke wɔ wòle nu kpɔm fifia?”
edzilawo ɖo eŋu be, “vavã mia vie nye ɖekakpuia, eye ele eme hã be ŋkuagbãtɔe míedzii,
gake míenya nu si va dzɔ hafi eƒe ŋkuwo ʋu o, eye míenya ame si wɔe be eƒe ŋkuwo ʋu hã o
mía via ŋutɔ hã tsi, aƒo nu aɖe eɖokui nu eya ta taflatse, mibia gbee!”
ŋutsua dzilawo gblɔ esiawo le vɔvɔ̃ na yudatɔwo ta, elabena yudatɔwo ɖoe da ɖi xoxoxo be ame si agblɔ be eyae nye kristo la, woaɖe nenem me ma le yewoƒe hame
le esia ta dzilawo gblɔ be, “etsi, mibia eya ŋutɔ
”
ale farisitɔawo gayɔ ŋutsu si ƒe ŋkuwo gbã kpɔ la zi evelia eye wogblɔ nɛ be, “kpɔ ɖa, mawue wòle be nãkafu, ke menye yesu o, elabena yesu la míenya be ame vɔ̃ɖie wònye
”
ŋutsua ɖo eŋu na wo be, “yesu ɖanye ame vɔ̃ɖi o, eɖanye ame nyui o, nyemenya o
nu ɖeka si ko menyae nye be, tsã la, menye ŋkuagbãtɔ, ke azɔ la, mele nu kpɔm!”
ameawo gabiae ake be, “nu kae wòwɔ? aleke tututue wòwɔ hafi da gbe le ŋuwò?”
ŋutsua do ɣli gblɔ na wo be, “kpɔ ɖa, megblɔ nya sia na mi zi ɖeka xoxo
alo miesee oa? nu ka ta miedi be magagblɔ nu si dzɔ la na mi ake? alo miawo hã ɖe miedi be yewoazu eƒe nusrɔ̃lawoa?”
nya siawo na be farisitɔawo dzu ŋutsua eye wogblɔ nɛ be, “wò la, eƒe nusrɔ̃lae nènye, ke miawo la, mose ƒe nusrɔ̃lawoe mĩenye
mĩenyae bena mawu ƒo nu na mose, ke ame sia la, mienya naneke tso eŋu o
”
ŋutsua gate kpɔ ɖo nya sia hã ŋu na wo bena, “ewɔ nuku ŋutɔ be miegblɔ be yewomenya afi si ame sia tso o, evɔ wòte ŋu ʋu nye ŋkuwo
le nyateƒe me la, mawu meɖoa to ame vɔ̃ɖiwo o, ke boŋ ame siwo subɔnɛ eye wowɔa eƒe lɔlɔ̃nu
tso xexeame ƒe gɔmedzedzea, ke la womese kpɔ be ame aɖe ʋu ŋku na ame si wodzi ŋkuagbãtɔe kpɔ o,
ne menye mawu gbɔe ame sia tso o la, mate ŋu awɔ nenem nu sia o
”
ameawo do ɣli ɖe ŋutsua ta gblɔ be, “wò si wodzi ɖe nu vɔ̃ mee be yeafia nu mía?” ale wonyae do goe
yesu se be wonya ŋutsu sia eya ta edii va ke ɖe eŋu eye wòbiae be, “èxɔ amegbetɔ vi la dzi sea?”
ŋutsua ɖo eŋu nɛ be, “aƒetɔ, ame kae? gblɔe nam elabena medi be madze sii
”
yesu ɖo eŋu nɛ be, “ame si nèkpɔ va yi eye wògale nu ƒom na wò fifia lae
”
ŋutsua do ɣli be, “nye aƒetɔ, mexɔe se!” ale wòdze klo hesubɔ yesu
yesu gblɔ nɛ be, “nye la ɖe meva xexeame bena maʋu ŋku na ame siwo ƒe gbɔgbɔmeŋkuwo gbã eye mafia ame siwo bu be yewole nu kpɔm la be woƒe ŋkuwo gbã
”
farisitɔ siwo nɔ afi ma la biae be, “đe nèle gbɔgblɔm be míaƒe ŋkuwo gbã?”
yesu ɖo eŋu na wo be, “ne ɖe mielɔ̃ be yewonye ŋkuagbãtɔwo la, anye ne fɔɖiɖi aɖeke manɔ mia ŋu o
gake esi miebe yewole nu kpɔm ko la, miaƒe nu vɔ̃wo azu agba ɖe mia dzi
”
“nyateƒe wònye mele gbɔgblɔm na mi be ame si megena ɖe alẽkpoa me to agboa nu o, ke boŋ wòyina ɖaliana to afi bubu hafi gena ɖe eme la, eyae nye fiafitɔ kple adzodala
ke ame si toa agboa nu gena ɖe eme la, eyae nye alẽawo ƒe kplɔla
agbonudzɔla ʋua agbo la na eyamea eye alẽawo ɖoa to eƒe gbe
eyɔa eƒe alẽwo kple ŋkɔ eye wòkplɔa wo doa goe
edzea ŋgɔ na alẽawo eye wokplɔnɛ ɖo elabena wodea dzesi eƒe gbe
womadze ame tutɔ yome o, ke boŋ woasi le egbɔ elabena womede dzesi eƒe gbe o
”
yesu do lo sia na wo gake womese nu si gblɔm wòle na wo la gɔme o
eya ta yesu gagblɔ na wo be, “mele egblɔm na mi le nyateƒe me be, nyee nye agbo na alẽawo
eye ame siwo katã va do ŋgɔ nam la, alẽawo meɖo to wo o, elabena fiafitɔwo kple adzodalawoe wonye
esi wònye be nyee nye agboa ta la, ame siwo katã to agboa nu la akpɔ ɖeɖe
woado go ayi aɖaɖu gbe damawo eye woagagbɔ va to agbo la nu age ɖe alẽkpoa me
fiafitɔ la ƒe taɖodzinue nye be yeafi fi, awu ame, agblẽ nu
ke nye ya ɖe meva be mana agbe si de blibo amewo
”nyee nye alẽkplɔla nyui la, elabena, metsɔ nye agbe na ɖe alẽawo ta
ke apadɔwɔla si woxɔ be wòakpɔ alẽawo dzi la meléa be na wo o
ne ekpɔ amegâxi wògbɔna la, esina elabena alẽawo menye etɔ o
ale amegãxi la dzea alẽawo dzi hevuvua ɖewo, eye mamlɛawo kakana gbee
apadɔwɔla la sina elabena ɖeko wodɔe be wòakpɔ alẽawo dzi, ke eƒe dzi meku ɖe wo ŋu o
”nyee nye alẽkplɔla nyui la
menya nye alẽwo eye nye alẽwo hã nyam,
abe ale si fofonye nyam ene la, nenema kee nye hã menya fofonyee, eye metsɔ nye agbe na ɖe alẽawo ta
alẽha bubuwo hã le asinye siwo wòle be makplɔ va gbɔnyee bena woase nye gbe, eye wo katã woanye alẽha ɖeka anɔ kplɔla ɖeka te
”fofo la lɔ̃m ŋutɔ elabena metsɔ nye agbe na ɖe amewo ta bena magaxɔe emegbe
ame aɖeke mate ŋu aɖem ɖa ne nyemena mɔ o
nye ŋutɔe lɔ̃ tsɔ nye agbe na elabena ŋusẽ le asinye be matsɔ nye agbe ana eye ŋusẽ le asinye be magaxɔe
mɔnukpɔkpɔ siae fofo la tsɔ nam
”
yesu ƒe nya siawo gahe mama de yudatɔwo ƒe dumegãwo dome elabena ame aɖewo xɔ eƒe nyawo dzi se eye ɖewo hã mexɔe se o
ame siwo mexɔe se o la gblɔ be, “ame sia la, gbɔgbɔ vɔ̃e le fu ɖem nɛ, ne menye nenema o la, ekema ele tsu kum eya ta migaɖo toe o
”
ame bubuwo hã gblɔ be, “ame sia ƒe nuƒo kple nuwɔnawo medze abe ame si gbɔgbɔ vɔ̃ le fu ɖem na la ene o
đe gbɔgbɔ vɔ̃ ate ŋu aʋu ŋku na ame siwo ƒe ŋku gbã?”
tete gbedoxɔ ŋutikɔkɔŋkekenyui ɖo le yerusalem
enye vuvɔŋɔlĩ,
eye yesu nɔ gbedoxɔ la me nɔ zɔzɔm le teƒe si woyɔna be salomo ƒe akpata la me
yudatɔwo ƒo xlãe eye wogblɔ nɛ be, “ɣekayie nãna miatsi dzimaɖi se ɖo? nenye wòe nye kristo la, gblɔe na mi”
yesu ɖo eŋu na wo be, “megblɔ ame si menye la na mi xoxo, gake miexɔe se o
nukunu siwo wɔm mele le fofonye ƒe ŋkɔ me la hã le ɖase ɖim le ŋunye
gake miele exɔm se o elabena miele nye alẽhawo dome o
nye la, menya nye alẽwo eye woawo hã dze si nye gbe, eye wodzea yonyeme
mena agbe mavɔ nye alẽawo ale be womatsrɔ̃ akpɔ o
ame aɖeke hã mate ŋu axɔ wo le asinye akpasesẽtɔe o,
elabena fofonyee tsɔ wo nam eye fofonyea sẽ wu ame sia ame
ale ame aɖeke mate ŋu axɔ wo le esi sesẽtɔe o
mí kple fofonye la ame ɖekae míenye
”
esi yesu gblɔ alea la, yudatɔwo ƒe dumegãwo tsɔ kpe be yewoaƒui
gake yesu gblɔ na wo be, “mawu ŋutɔ ɖo nukunu siawo katã ɖi be mawɔ ne amewo nakpɔ ɖeɖe
ke dɔ nyui siawo dometɔ ka tae miedi be yewoawum ɖo?”
woɖo eŋu nɛ be, “menye dɔ nyui siwo nèwɔ tae miedi be miawu wò o, ke boŋ busunya siwo gblɔm nèle la tae
aleke wò amegbetɔ nãtsɔ ɖokuiwò awɔ mawui?”
yesu ɖo eŋu na wo be, “đe womeŋlɔe ɖe miaƒe se la me be, ‘megblɔe be mawuwo mienye’ oa?
ne woyɔ mi be ‘mawuwo’ la, ame kawoe mawu ƒe nya va na, eye womate ŋu da mawunya dzi o,
eye aleke woabu tso ame si ŋu fofo la kɔ heɖoe ɖe xexeame ŋu? ekema nu ka ta mietsɔ nya ɖe ŋunye be megblɔ busunya elabena megblɔ be ‘nyee nye mawu vi’?
ne menye mawu gbɔe nukunu siwo wɔm mele la tso o la, ekema migaxɔ dzinye se o
ne mele nukunuwo wɔm eye miexɔ dzinye se o hã la, mixɔ nukunuawo ya dzi se ale be to esia me la, miadze sii be fofo la le menye eye nye hã mele eme
”
ameawo di be yewoagalée gake edo go eye wòdzo le wo gbɔ
etso yɔdan tɔsisi la yi egodo eye wòyi ɖanɔ afi si yohanes nɔ tsi dem ta na amewo le tsã la
ame geɖewo dze eyome va afi sia hã
ameawo gblɔ na wo nɔewo be, “yohanes mewɔ nukunuwo o gake nya siwo katã wògblɔ ɖi tso ŋutsu sia ŋu la va eme pɛpɛpɛ
”
yesu ƒe nuwɔnawo ɖo kpe edzi na ameawo be, eyae nye mesia la vavã eye woxɔ edzi se
azɔ eva me be ŋutsu aɖe si woyɔna be lazaro la dze dɔ, ame sia tso betania, maria kple marta ƒe du me
maria si nɔvi, lazaro, le dɔ lém lae nye maria si kɔ ami ʋeʋi ɖe yesu ƒe afɔwo ta eye wòtutui kple eƒe taɖa
eya ta nɔvinyɔnu siawo dɔ ame ɖo ɖa yesu gblɔ be, “aƒetɔ, ame si nèlɔ̃ vevie la le dɔ lém
”
esi yesu se gbedeasi sia la, egblɔ be, “dɔléle sia menye kudɔe o, ke boŋ to eme la woakafu mawu eye woakɔ mawu vi la ŋuti
”
yesu lɔ̃ marta kple nɔvianyɔnu maria kpakple lazaro
gake esi wòse be lazaro le dɔ lém la, eganɔ afi si wòle la ŋkeke eve hafi dze mɔ
azɔ eyɔ eƒe nusrɔ̃lawo gblɔ na wo be, “mina mígayi yudea
”
nusrɔ̃lawo melɔ̃ ɖe nya sia dzi kura o
wogblɔ nɛ bena, “nufiala, nyitsɔ laa koe yudatɔwo di be yewoawu wò le yudea, nu ka ta nèdi be yeagayi afi ma?”
yesu ɖo eŋu na wo be, “kekeli nɔa anyi gaƒoƒo wuieve le ŋkeke ɖeka me eye le ɣeyiɣi siawo me, la ame ate ŋu azɔ nu maklimaklii elabena kekeli li be wòakpɔ nu
ke ne ame aɖe zɔ le zã me la, akli nu elabena viviti do
”
yesu yi edzi be, “mía xɔlɔ̃ lazaro le alɔ̃ dɔm eya ta meyina be maɖanyɔe
”
nusrɔ̃lawo ɖo eŋu be, “aƒetɔ, ne ele alɔ̃ dɔm la, ekema eƒe lãme le sesẽ ge
”
yesu nɔ nu ƒom tso eƒe ku ŋuti, ke nusrɔ̃lawo ya bu be alɔ̃dɔdɔ ŋutɔ gblɔm wòle
yesu ʋu eme na nusrɔ̃lawo be, “lazaro ku
eye le miawo ta la, edzɔ dzi nam ŋutɔ be nyemenɔ afi ma o
elabena to esia me la, mana mɔnukpɔkpɔ mi ake be miaxɔ dzinye ase
mitso kpla ne míayi egbɔ
”
toma, si wogayɔna hã be,“venɔvi” la gblɔ na nɔvia nusrɔ̃la mamlɛawo be, “mina míayi ale be míawo hã míaku kplii
”
esi wova ɖo betania la, wogblɔ na wo bena lazaro ku eye woɖii ŋkeke ene sɔŋ va yi xoxo
betania anɔ abe kilometa eve kple afã ene tso yerusalem gbɔ,
eya ta yudatɔ geɖewo va kua teƒe be yewoado baba na marta kple maria
esi marta see bena yesu gbɔna la, etso kpla do go yi ɖakpee le mɔa dzi
ke maria ya meyi o
marta gblɔ na yesu be, “aƒetɔ, nenye ɖe nènɔ afi sia la, anye ne nɔvinyea meku o
ke menyae be nu sia nu si nèbia mawu la ana wò
”
yesu gblɔ nɛ be, “nɔviwò la atsi tre
”
marta lɔ̃ ɖe edzi eye wògblɔ be, “ẽ, menya be nɔvinyea atsi tre le nuwuwuŋkekea dzi
”
yesu gagblɔ nɛ be, “nyee nye tsitretsitsi la kple agbe la
ame sia ame si xɔa dzinye sena la, togbɔ be aku abe ame bubuwo ene hã la, aganɔ agbe
mana agbe mavɔ si nu meyina o la ame siawo ale be womatsrɔ̃ akpɔ gbeɖe o
èxɔ nya siawo dzi sea, marta?”
marta ɖo eŋu be, “ẽ, aƒetɔ, mexɔe se be wòe nye mesia, mawu vi la, ame si míekpɔ mɔ na ʋuu
”
azɔ marta trɔ dzo va aƒe me le nɔvia maria gbɔ eye wòyɔe dzaa le konyifalawo dome gblɔ nɛ be, “nufiala la va ɖo eye wòdi be yeakpɔ wò
”
maria tso enumake yi yesu gbɔ
yesu nɔ lalam le kɔƒea godo afi si marta va kpee le
esi yudatɔ siwo va be yewoafa akɔ na maria la kpɔe wòtso kpla do go yina la, wobu be lazaro ƒe yɔdo toe woyina be yeaɖafa avi eya ta wokplɔe ɖo
ke maria zɔ va tu yesu eye wòdze klo ɖe eƒe afɔnu gblɔ nɛ be, “aƒetɔ, ɖe nèva kaba la, anye ne nɔvinyea meku o
”
esi yesu kpɔ ale si maria nɔ avi fam nublanuitɔe eye yudatɔwo hã nɔ efam kplii la, eƒe dzi ʋuʋu eye eƒe ta me ɖe fu
ebia be, “afi kae woɖii ɖo?” woɖo eŋu nɛ be, “va kpɔ yɔdoa ɖa!”
enumake yesu hã fa avi
le esia ta la, yudatɔwo gblɔ na wo nɔewo be, “mikpɔ ale si gbegbe wòlɔ̃e ɖa?”
ke wo dometɔ aɖewo gblɔ bena, “ame sia si te ŋu ʋu ŋku na ŋkuagbãtɔ, nu ka ŋuti mewɔe be ame sia megaku o ma?”
yesu gaʋuʋu le eɖokui me eye wòyi yɔ do la gbɔ
yɔdoa nye agado aɖe si nu wotsɔ kpe xee
eɖe gbe na ameawo be, “mimli kpea ɖa
” ke marta, ame si nɔvi ku la gblɔ na yesu be, “o aƒetɔ, amea ku ŋkeke ene sɔŋue nye esi eya ta aʋẽ akpa
”
yesu trɔ biae be, “nyemegblɔ na wò bena, ne èxɔ dzinye se la, mawu awɔ nukunu gã aɖe nãkpɔ oa?”
womli kpe la da ɖe adzɔge
azɔ yesu wu mo dzi eye wògblɔ bena, “fofo, meda akpe na wò be èɖoa tom
èɖoa tom ɣesiaɣi gake mele esia gblɔm le ame siwo katã le afi sia ta, bena woaxɔe ase be wòe dɔm ɖa
”
le esia megbe la edo ɣli be, “lazaro lee, do go va!”
enumake lazaro fɔ tso ku me, do kple ameɖivɔ si me woblae ɖo
yesu gblɔ na ameawo be, “mitu avɔawo le eŋu ne wòadzo
”
yudatɔ siwo va be yewoakpɔ maria ɖa eye wokpɔ nukunu sia teƒe la xɔ yesu dzi se mlɔeba
ke wo dometɔ bubu aɖewo hã tso yi farisitɔwo gbɔ eye wogblɔ nya siwo katã va dzɔ la na wo
esi osɔfogãwo kple farisitɔwo se nya sia la, woyɔ takpekpe enumake be yewoadzro nya la me
wobia wo nɔewo be, “nɔviwo, nu ka wɔ ge míala?
enye nyateƒe be ŋutsu sia wɔa nukunuwo
ne míena mɔe alea la, dukɔ la katã adze eyome
ne esia va eme la, romaʋakɔ la ava dze mia dzi, awu mi eye woaxɔ dziɖuɖua le mi yudatɔwo si
”
wo dometɔ ɖeka si nye kayafa, ame si nye osɔfo gãtɔ le ƒe ma me la tsi tre gblɔ be
“miekpɔe dze sii be enyo be ame ɖeka naku ɖe dukɔa ta wu be dukɔa katã natsrɔ̃ oa?”
abe osɔfo gãtɔ le ƒe ma me ene la, egblɔ nya ɖi be yesu aku ɖe dukɔ la ta, ke megblɔ esia le eya ŋutɔ ɖokui si o
menye ɖe israel dukɔa ɖeɖe ko ta o, ke boŋ ɖe mawu vi siwo kaka ɖe xexeame katã la be woaƒo wo katã nu ƒu ɖekae
le esia ta tso ema dzi la yudatɔwo ƒe dumegãwo de asi ɖoɖowɔwɔ me ɖe yesu wuwu ŋu
azɔ yesu dzudzɔ nufiafia le dutoƒo eye eya kple eƒe nusrɔ̃lawo dzo yi yerusalem yi dzogbekɔƒe aɖe si woyɔna be efrayim la me
yudatɔwo ƒe ŋutitotoŋkekenyui la tu aƒe eya ta dutatɔwo katã va yerusalem ŋkeke geɖewo do ŋgɔ be yewoawɔ ŋutikɔklɔkɔnu la hafi azã la naɖo
wo dometɔ geɖe ŋutɔ di be yewoakpɔ yesu eya ta wobia wo nɔewo edziedzi be, “alekee, miebu be ele azã la ɖuƒe va gea?”
le ɣeyiɣi sia me la, osɔfogãwo kple farisitɔwo ɖe gbeƒã le dutoƒo be ame sia ame si kpɔ yesu la nena yewoanya ne yewoalée enumake
esusɔ ŋkeke ade woaɖu ŋutitotoŋke-kenyui la
yesu va ɖo betania si nye lazaro, ame si wòfɔ ɖe tsitre tso ame kukuwo dome la ƒe du me
woɖo kplɔ̃ gã aɖe na yesu le afi sia eye marta subɔ yesu le kplɔ̃a ŋu
lazaro hã nɔ kplɔ̃a ŋu kple yesu
esi wonɔ nu ɖum la, maria tsɔ amiʋeʋĩ xɔasi aɖe vɛ eye wòsii na yesu ƒe afɔwo eye wòtsɔ eƒe taɖa tutu afɔawoe
amia ƒe ʋeʋẽ lililĩ la xɔ aƒe blibo la me
esi yuda iskariɔt, yesu ƒe nusrɔ̃lawo dometɔ ɖeka, ame si va fia yesu yomemɔ emegbe la, kpɔ nu sia la, egblɔ bena,
“nu ka ta wòle be woagblẽ amiʋeʋĩ xɔasi sia? đe wòle be woadzrae atsɔ ga la ana ame dahewo
”
menye ɖe yuda iskariɔt le ame dahewo nu vem tae wògblɔ esia o, ke boŋ be enye fiafitɔ eye eya kee kpɔa nusrɔ̃lawo ƒe ga dzi tae
tete yesu gblɔ be “miɖe asi le eŋu, elabena ewɔ esia dzra ɖo ɖi na nye ɖigbe
ame dahewo le mia dome ɖaa, gake nyemanɔ mia dome ɖaa o
”
esi yerusalemtɔwo se be yesu va ɖo wo dome la, woʋli vevie bena yewoakpɔe, eye yewoakpɔ lazaro, ame si gagbɔ agbe tso ku me hã
eya ta osɔfogãwo wɔ ɖoɖo be yewoawu lazaro hã,
elabena eya tae yudatɔ geɖewo dzo le woƒe kplɔlawo gbɔ yi yesu gbɔ eye woxɔ edzi se
le ŋufɔke la, eɖi le yerusalem dua katã me be yesu le mɔ dzi gbɔna
ame geɖewo siwo va ŋutitotoŋkekenyui la ɖuƒe la hã see ale woyi be yewoaɖakpee
woŋe deʋayawo kple atilɔwo ɖe asi eye wonɔ ɣli dom nɔ aseye tsom be, “hosana! woayra israel ƒe fia la! woayra ame si gbɔna le aƒetɔ la ƒe ŋkɔ me!”
yesu nɔ tedzivi aɖe dzi eye esia fia be nyagblɔɖi si woŋlɔ ɖi be,
“mègavɔ̃ o, zion nyɔnu
wò fia do tedzivi gbɔna le ɖokuibɔbɔ me!” la va eme tututu
yesu ƒe nusrɔ̃lawo menya bena yesu wu nyagblɔɖi sia nu le ɣemaɣi o, gake esi wòtrɔ dzo yi dziƒo le ŋutikɔkɔe me la, eƒe nusrɔ̃lawo kpɔ dze sii bena, nyagblɔɖi geɖe siwo woŋlɔ ɖe mawunya me la va eme wokpɔ
ame siwo nɔ eteƒe hafi yesu fɔ lazaro ɖe tsitre tso ame kukuwo dome la gblɔ ale si nua katã va emee la na ame bubuwo
le nukunu si wòwɔ wose ta la, amewo ƒo zi be yewoaɖakpɔe
ale farisitɔwo gblɔ na wo nɔewo be, “mikpɔ ɖa, míedɔ̃, xexeame katãe nye ma kplɔe ɖo hoo!”
griktɔ alo helatɔ aɖewo hã nɔ ame siwo va yerusalem dua me be yewoaɖu ŋutitotoŋkekea la dome
ame siawo va filipo si tso betsaida gbɔ eye wogblɔ nɛ bena, “aƒetɔ, mieɖe kuku miedi be miakpɔ yesu
”
filipo hã yi ɖagblɔe na andrea ale eya kple andrea woyi yesu gbɔ yi ɖagblɔ ameawo ƒe didi nɛ
yesu ɖo eŋu na wo be, “gaƒoƒo la de woakɔ amegbetɔvi la ŋu
le nyateƒe me, mele egblɔm na mi be, ne bliku la mege ɖe anyigba eye wòku o la, ekema eya ɖeka tsi anyi, gake ne eku la, etsea ku geɖe
nenye be ame aɖe tsi dzi ɖe eƒe agbe ŋu le xexe sia me la, abui, ke ame si tsɔ eƒe agbe na le tanye la, adzrae ɖo ɖi na agbe mavɔ la
”nenye be ame aɖe di be yeazu nye nusrɔ̃la la, nedze yonyeme, elabena ele na nye subɔla ɖe sia ɖe be wòanɔ afi si mele
eye ne edze yonyeme la, fofo la ŋutɔ ade bubu eŋu
ele be woakɔ amegbetɔvi la ɖe dzi
nye gbɔgbɔ le nu xam vevie ŋutɔ
đe mado gbe ɖa be, fofo, ɖem tso fukpekpe siwo le ŋgɔnye la mea? gbeɖe, mele be magblɔ nenema o, elabena esia tae meva xexeame ɖo
fofo, de ŋutikɔkɔe kple bubu wò ŋkɔ la ŋu
” esi yesu wu nya siawo nu ko la, gbe aɖe ɖi tso dziƒo be, “mewɔ esia xoxo eye magawɔe ake
”
esi ameha la se gbe sia la, wo dometɔ aɖewo bu be dzie ɖe gbe, eye bubuwo hã gblɔ be mawudɔla aɖee ƒo nu nɛ
yesu gblɔ na wo bena, “miawo tae gbe sia ɖi ɖo, menye nye tae o
xexeame ƒe ʋɔnudrɔ̃ŋkeke la ɖo edzi vɔ eye gaƒoƒoa hã su be woanya satana, si nye xexeame dziɖula la ɖa
eye ne woklãm ɖe atitsoga ŋu vɔ megbe la, mahe amewo katã ɖe ɖokuinye ŋu
”
yesu gblɔ nya sia bena yeatsɔ afia ku si ƒomevi ku ge yele
ameha la biae be; “đe nèbe yele kuku gea? míesee be ne mesia la va la, anɔ agbe tegbee
nu ka tae nèbe woaklã mesia la ɖe atitsoga ŋu? mesia ka gblɔm nèle?”
yesu ɖo eŋu na wo be, “nye kekeli agaklẽ na mi hena ɣeyiɣi sue aɖe ko
mizɔ le kekeli la me esi mɔnukpɔkpɔ gale mia si be viviti nagado ɖe mi o, elabena ame si le zɔzɔm le viviti me la, menya afi si yim wòle o
mixɔ kekeli la dzi se zi ale si wole mia gbɔ be miazu kekeli ƒe viwo
” esi yesu gblɔ nya siawo vɔ la, edo go le ameawo dome yi ɖaɣla eɖokui
togbɔ be yesu wɔ nukunu geɖe hã la, ame geɖewo mexɔ edzi se be eyae nye mesia la o
nu sia tututu ŋutie nyagblɔɖila yesaya ƒo nu tsoe be, “aƒetɔ, ame kae axɔ mia dzi ase? ame kae axɔ mawu ƒe nukunu gã siwo wòwɔ la dzi ase?”
yesaya gagblɔ bena,
“mawu na bena ame siawo ƒe gbɔgbɔmeŋkuwo gbã eye wòna bena woƒe dziwo ku atri, bena womagase nu, akpɔ nu alo atrɔ ɖe mawu gbɔ be wòada gbe le wo ŋu o
”
yesaya ƒe nya siawo katã ku ɖe yesu ŋu elabena yesaya kpɔ ŋutega aɖe si me woɖe mesia la ƒe ŋutikɔkɔe fiae le
togbɔ be yudatɔwo ƒe dumegã geɖewo xɔe se be yesue nye mesia la hã la, wonɔ vɔvɔ̃m na farisitɔwo elabena ne wogblɔ le dutoƒo be yesue nye mesia la la, woaɖe wo le hame
esia tae wogbe be yewomaʋu yesu me o,
elabena wolɔ̃ amegbetɔ ƒe bubu wu mawu ƒe bubu
yesu ƒe nyawoe woatsɔ adrɔ̃ ʋɔnu amewo
yesu do ɣli gblɔ na ameha la be, “ne miexɔ dzinye se la, ekema mawu dzie ma miexɔ se
elabena ne miekpɔm la, ekema ame si dɔm ɖa lae ma miekpɔ
nye la kekelie menye va xexeame, ame siwo katã xɔ dzinye se la, magazɔ viviti me o
ne ame aɖe se nye nyawo ke mewɔ ɖe wo dzi o la; nyemadrɔ̃ ʋɔnui o, elabena menye ʋɔnu drɔ̃ gee meva o ke boŋ ɖe meva be maɖe xexeame tso tsɔtsrɔ̃ me
gake ame siwo mexɔm o, eye womewɔ ɖe nye nyawo dzi o la, woadrɔ̃ ʋɔnu wo le nuwuwuŋkekea dzi eye nya siwo gblɔm mele fifia lae woatsɔ adrɔ̃ ʋɔnu woe
elabena nya siwo katã megblɔna la menye nye ŋutɔ nye nyawo o, ke boŋ wonye gbedeasi si mexɔ tso fofo la gbɔ na mi
menyae kɔtee be eƒe nyawo katã akplɔ ame ayi agbe mavɔ mee, eya ta megblɔa nya sia nya si wògblɔ nam be magblɔ na mi la na mi
”
azɔ esusɔ ŋkeke ɖeka ko ne ŋutitotoŋkekenyui la naɖo eye yesu nya be ɣeyiɣia de be yeadzo le xexeame atrɔ ayi fofo la gbɔ
elɔ̃ etɔ siwo le xexeame ŋutɔ, eye wògaɖe lɔlɔ̃ sia fia
yesu kple eƒe nusrɔ̃lawo nɔ fiẽnuɖuƒe
do ŋgɔ la, satana dee ta me na yuda iskariɔt, simɔn vi la, be wòayi aɖade yesu asi
yesu nya be fofo la tsɔ ŋusẽwo katã na ye
enya hã be, mawu gbɔe yetso va eye yeagatrɔ ayi mawu gbɔ
le sia ta yesu tsi tre le fiẽnuɖukplɔ̃a ŋu eye wòɖe eƒe awu da ɖi hetsɔ tsiletsɛ sa ɖe ali
etsɔ gagba ku tsi ɖe eme eye wòde asi nusrɔ̃lawo ƒe afɔwo kɔklɔ me
ne eklɔ ame aɖe tɔ vɔ la, etsɔa tsiletsɛ si wòsa ɖe ali la ƒe akpa aɖe tutua wo ŋui
esi wòɖo petro dzi be wòaklɔ eƒe afɔwo nɛ la, petro gblɔ nɛ be, “aƒetɔ, mele be wò nãklɔ míaƒe afɔwo ŋuti na mí o
”
yesu ɖo eŋu nɛ be, “mase nu si ta mele ewɔm la gɔme fifia o, gake ava se egɔme emegbe
”
ke hã petro gbe be yesu maklɔ yeƒe afɔwo o
egblɔ na yesu be, “gbeɖe, mãklɔ nye afɔwo ŋuti o
” yesu ɖo eŋu nɛ be, “ne nyemeklɔ wò afɔwo o la, ekema mãkpɔ gome aɖeke tso gbɔnye o
”
petro do ɣli gblɔ be, “ne ele nenema la, ekema menye nye afɔwo ko o, ke boŋ klɔ nye asiwo kple nye ta hã
”
yesu ɖo eŋu nɛ be, “ame si le tsi xoxo la, afɔkɔklɔ koe hiã nɛ bena eŋuti nakɔ nyuie
wò la, ŋutiwò kɔ, gake menye ame sia ame si le afi sia la ŋutie kɔ o
”
yesu gblɔ nya sia elabena enya ame si gbɔna ye de ge asi
esi wòklɔ nusrɔ̃lawo ƒe afɔwo vɔ la, etsɔ eƒe awu do, nɔ anyi eye wòbia wo be, “miese nu si mewɔ la gɔmea?
miawo la mieyɔam be, ‘aƒetɔ’ kple ‘nufiala’, eye esia le eme vavã
minya be, esi nye, miaƒe aƒetɔ kple nufiala, meklɔ miaƒe afɔwo ŋu la, ele na miawo hã be miaklɔ mia nɔewo ƒe afɔwo
kpɔɖeŋu wònye mena mi eya ta miwɔ ɖe kpɔɖeŋu sia dzi
enye nyateƒe be subɔla mekɔna wua eƒe aƒetɔ o, eye dɔtsɔla hã mewua ame si dɔe o
mienya esiawo eya ta miwɔ nenema be woahe yayra geɖe vɛ na mi
”ele eme be menye mi katãe mele nya sia gblɔm na o, elabena menya mia dometɔ ɖe sia ɖe
mawunya gblɔ be “ame si le nu ɖum kplim lae adem asi
” nya sia ava eme kpuie
mele nya siawo katã gblɔm na mi bena ne wova eme la, miaxɔ dzinye ase
”mele egblɔm na mi le nyateƒe me be, ame si laxɔ ame si medɔ la, nyee wòxɔ, eye ame si laxɔm la, xɔ ame si dɔm ɖa
”
azɔ yesu gblɔ kple vevesese gã aɖe be, “le nyateƒe me la, mia dometɔ ɖekae adem asi
”
nya siawo na be nusrɔ̃la ɖe sia ɖe trɔ kpɔ nɔvia ƒe ŋkume
wonɔ ame si wòwɔnɛ la dim be yewoanya
nusrɔ̃lawo dometɔ ɖeka, esi yesu lɔ̃na vevie la, nɔ anyi ziɔ ɖe yesu ŋu
simɔn petro wɔ dzesi nɛ gblɔ nɛ be, “biae, mía dometɔ si ŋuti wòle nu ƒom tsoe
”
nusrɔ̃la la gaziɔ ɖe yesu ŋu eye wòbiae be, “aƒetɔ, ame kae?”
yesu ɖo eŋu nɛ bena, “eyae nye ame si matsɔ abolo kakɛ sia asisi detsi atsɔ ana
” tete wòtsɔ abolo kakɛ la sisi detsi hetsɔe na simon vi, yuda iskariot
esi yuda ɖu aboloa vɔ ko la, satana ge ɖe eme
yesu gblɔ nɛ be, “đe abla nãyi aɖawɔ nu si nèɖo la
”
ke nusrɔ̃la mamlɛawo mese nya si gblɔm yesu nɔ la gɔme o
woawo ya bu be esi wònye yudae nye yewoƒe gadzikpɔla tae yesu le edɔm be wòayi aɖaxe fe ɖe nu si ɖum yewole la ta loo alo wòayi aɖana ga ame dahewo
yuda hã dzo le xɔa me enumake hege ɖe viviti la me
esi yuda do go le xɔa me la, yesu gblɔ be, “ɣeyiɣi de be woaɖe amegbetɔ vi la ƒe ŋutikɔkɔe ɖe go eye woaɖe mawu ƒe ŋutikɔkɔe ɖe go to eya amea me
le ɣeyiɣi kpui aɖe megbe la, mawu aɖe ŋutikɔkɔe sia ɖe go to menye
vinye lɔlɔ̃wo, ɣeyiɣi vi aɖe ko maganɔ mia gbɔ! abe ale si megblɔ na yudatɔwo ƒe amegãwo ene la, miadim gake miakpɔm o, eye afi si meyina hã miate ŋu ava o
”
le esia ta la, mele se yeye nam mi, si nye be, milɔ̃ mia nɔewo abe ale si nye hã melɔ̃ mii ene
lɔlɔ̃ vavã si miatsɔ na mia nɔewo lae afia xexeame kɔtee be mienye nye nusrɔ̃lawo vavã
”
simɔn petro biae be, “aƒetɔ, afi kae nèyina?” yesu ɖo eŋu nɛ be, “afi si meyina fifia la miate ŋu akplɔm ɖo ayi o, ke emegbe la, miava
”
petro gabiae be, “nu ka tae nyemate ŋu akplɔ wò ɖo fifia o? nye la mele klalo be maku ɖe tawò
”
yesu ɖo eŋu nɛ be, “èka ɖe edzi be ãte ŋu aku ɖe tanyea? nyateƒe wònye gblɔm mele na wò be hafi koklo naku atɔ zi gbãtɔ etsɔ fɔŋli la, ãgbe nu le gbɔnye zigbɔzi etɔ̃ be yemenyam o
”
yesu yi edzi gblɔ na nusrɔ̃lawo be, “migana vɔvɔ̃ naɖo mi eye miaƒe dzi naʋuʋu nyanyanya o
mixɔ mawu dzi se, eye mixɔ nye hã dzinye se
fofonye ƒeme la xɔ nyui geɖewo li, ne ɖe mele nenema o la, ne megblɔe na mi
meyina afi ma be madzra teƒe ɖo ɖi na mi
ne meyi ɖadzra teƒe ɖo ɖi na mi la, matrɔ ava akplɔ mi be mianɔ gbɔnye ale be afi si mele la, miawo hã mianɔ afi ma
mienya afi si meyina la xoxo eye mienya mɔ la hã
”
toma gblɔ nɛ be, “gbeɖe, aƒetɔ, mienya afi si nèyina o, aleke wɔ miate ŋu anya mɔ la?”
yesu ɖo eŋu nɛ be, “nyee nye mɔ la, nyateƒe la kple agbe la
ame aɖeke mate ŋu ayi fofo la gbɔ o, negbe to dzinye ko
ne ɖe mienya ame si ƒomevi menye la, anye ne mienya ame si ƒomevi fofonye hã nye
tso azɔ dzi la, mienya ame si fofonye nye eye miekpɔe hã!”
filipo gblɔ be, “aƒetɔ, fia fofo la mí ekema miaƒe dzi adze eme
”
yesu ɖo eŋu nɛ be, “filipo, ke va se ɖe fifi hã la, mènya ame si ƒomevi menye o
ke esi meli kpli mi ŋkeke siawo katã hã mienyam kpɔ oa? ame sia ame si kpɔm la, fofo lae ma wòkpɔ
ke nu ka wɔ miegale didim be yewoakpɔ fofo la?
đe miexɔe se be, mele fofo la me eye fofo la hã le menye oa? nya siwo katã megblɔna la menye nye ŋutɔ nye nyawoe o, ke boŋ wonye fofonye si le menye la ƒe nyawo
fofo la wɔa eƒe dɔwo to dzinye
miawo ya mixɔe se ko be mele fofo la me eye fofo la hã le menye
ne miate ŋu axɔ ase le mɔ sia nu o la, ekema mixɔ dzinye se le nukunu gã geɖe siwo mewɔ miekpɔ la ta
le nyateƒe me, mele egblɔm na mi be, ame sia ame si xɔa dzinye sena la awɔ dɔ siwo katã mele wɔwɔm, eye awɔ dɔ gãwo wu esiwo mewɔ, elabena meyina ɖe fofo la gbɔ
mawɔ nu sia nu si miabia le nye ŋkɔ dzi la na mi ale be vi la nakɔ fofo la ŋuti
ẽ, ne miebia nane to nye ŋkɔ dzi ko la, mawɔe na mi
”ne mielɔ̃am la, miawɔ nye sewo dzi
”mabia fofo la, wòaɖo nyaxɔɖeakɔla bubu ɖe mi,
ame si nye nyateƒe ƒe gbɔgbɔ, be wòanɔ anyi kpli mi yi ɖe mavɔ me
xexeame mate ŋu axɔ nyaxɔɖeakɔla sia o elabena mekpɔnɛ alo dzea sii o
ke miawo la, mienyae elabena ele mia me eye wòanɔ anyi kpli mi
nye la, nyemagble mi ɖi abe tsyɔ̃eviwo ene o, matrɔ ava mia gbɔ
le ɣeyiɣi kpui aɖe megbe la, xexeametɔwo magakpɔm o, ke miawo ya miakpɔm elabena mele agbe eye miawo hã mianɔ agbe
gbe ma gbe la, mianya be mele fofo la me, eye miawo miele menye eye nye hã mele mia me
ame si wɔna ɖe nye nyawo dzi la, eyae lɔ̃am, eye ame si lɔ̃am la, fofonye hã alɔ̃e, nye hã malɔ̃e eye maɖe ɖokuinye afiae
”
yuda, ke menye yuda iskariɔt o, ke boŋ nusrɔ̃la bubu si tsɔ ŋkɔ sia la biae be, “aƒetɔ, nu ka ta wònye be mí nusrɔ̃lawo koe nèle ɖokuiwò ɖe ge afia ke menye xexeame katã o?”
yesu ɖo eŋu nɛ be, “elabena ele be maɖe ɖokuinye afia ame siwo lɔ̃m eye wowɔa nye gbe dzi
fofo la hã alɔ̃ wo eye nye kple fofo la miava nɔ wo gbɔ
ame sia ame si mewɔa nye gbe dzi o la, melɔ̃am o
nya siwo gblɔm mele la menye nye ŋutɔ tɔnye o, ke boŋ etso fofo si dɔm ɖa la gbɔ
mele nya siawo gblɔm na mi fifia esi megale mia gbɔ
ke ne fofo la dɔ gbɔgbɔ kɔkɔe, akɔfala la, ɖo ɖe nye teƒe la, afia nu geɖewo mi eye wòagbugbɔ kpe aɖo nu siwo katã megblɔ na mi la dzi na mi
”mele ŋutifafa gblem ɖi na mi
nye ŋutɔ nye ŋutifafa tsɔm mele na mi
menye xexeame tɔ ƒomevi o
eya ta migana miaƒe dzi naʋuʋu nyanyanya kple vɔvɔ̃ o, eye dzika hã megatso mia ƒo o
”miese megblɔ be, ‘madzo eye magatrɔ agbɔ va mia gbɔ
’ ne mielɔ̃m la, dzi adzɔ mi be mele dzodzom yina ɖe fofo la gbɔ elabena fofo la lolo wum
megblɔ nya siawo na mi hafi woava dzɔ ale be ne wova dzɔ la, ne miaxɔ dzinye ase
” nyemagayi nuƒoƒo na mi dzi fũu o elabena xexe sia me dziɖula le mɔ dzi gbɔna
mekpɔ ŋusẽ ɖe dzinye o,
gake ele be xexeame nanyae be melɔ̃ fofo la eye be mewɔa nu si tututu fofo la ɖo nam be mawɔ
azɔ la, mina míadzo
”
nyee nye wainti vavã la eye fofonyee nye agbletɔ la
elãa alɔdze siwo le ŋunye eye wometsea ku o la ɖa, ke esiwo tsea ku la, eɖea wo ŋu be woagatse ku geɖe fũu wu
miawo la fofo la kɔ mia ŋu xoxo le nya siwo megblɔ na mi la ta
minɔ menye eye nye hã manɔ mia me
wain ƒe alɔdze aɖeke mate ŋu atse ku nenye be wolãe ɖa tso wainti la ŋu o
eya ta miawo hã, nyemanɔmee la, miate ŋu atse ku aɖeke o
”
nyee nye wainti la eye miawoe nye alɔdzeawo
ame si le menye eye nye hã mele eme la, atse ku nyui geɖe elabena nyemanɔmee la miate ŋu awɔ naneke o
ame si aɖe ɖe aga tso gbɔnye la, woatsɔe aƒu gbe abe alɔdze matseku ene, eye woatɔ dzoe
ke ne mienɔ menye eye miewɔ nye gbe dzi la, nu sia nu si miabia la, woawɔe na mi
nye nusrɔ̃la vavãwo tsea ku geɖe eye esia hea ŋutikɔkɔe geɖe vanɛ na fofonye
”
melɔ̃ mi abe ale si fofo la lɔ̃m ene
eya ta minɔ nye lɔlɔ̃ sia me ɖaa
ne miewɔa nye se siwo mede na mi dzi la, mianɔ nye lɔlɔ̃ me abe ale si meɖo to fofonye ƒe sededewo eye menɔ eƒe lɔlɔ̃ la me ene
mele nya siawo gblɔm na mi bena dzidzɔ si le menye la nanɔ miawo hã mia me eye wòanɔ mia me agba go
mele se dem na mi be, mialɔ̃ mia nɔewo abe ale si nye hã melɔ̃ mii ene
lɔlɔ̃ gãtɔ kekeake si ame ate ŋu aɖe afia nɔviae nye be wòatsɔ eƒe agbe ana ɖe eta
ne miewɔ ɖe nye gbe dzi la, ekema mienye xɔ̃nyewo
azɔ la, nyemagayɔ mi be subɔlawo o, elabena aƒetɔ mate ŋu agblɔ eƒe nya ɣaɣlawo na subɔla o
ke mayɔ mi azɔ be xɔ̃nyewo
esia le eme vavã elabena megblɔ nya sia nya si fofo la gblɔ nam la na mi
menye miawoe tiam o
nyee tia mi
eye ɖe metia mi be miayi aɖatse ku nyui siwo anɔ anyi ɖaa
le esia ta nu sia nu si miabia fofo la le nye ŋkɔ dzi la, awɔe na mi
mele se dem na mi be mialɔ̃ mia nɔewo
ne xexe sia me tɔwo lé fu mi la, minyae be wolé fum gbã
nenye xexe sia me tɔwo mienye la, anye ne woalɔ̃ mi, ke esi metia mi tso xexeame ta la, wolé fu mi
miɖo ŋku nya si megblɔ na mi la dzi be,“subɔla mewua eƒe aƒetɔ o ne woti yonyeme la, woati miawo hã yome
nenye ɖe woɖo tom la, woaɖo to miawo hã
xexe sia me tɔwo ati mia yome elabena mienye tɔnyewo
woawɔ esia elabena womenya mawu si dɔm ɖa la o
”nenye ɖe nyemeva gblɔ mawunya la na wo o la, womabu fɔ wo ɖe woƒe nu vɔ̃wo ta o, gake esi wose mawunya la ta la, taflatsedodo aɖeke meli na wo o
ame sia ame si lé fum la, lé fu fofonye hã
đe nyemewɔ nukunu gã geɖe si ame aɖeke mewɔ kpɔ le wo dome o la, anye ne womabu fɔ wo o
gake wokpɔ nukunu geɖe siwo mewɔ, eye wometsɔ ɖeke le eme o, ke boŋ wogbe nu le nye kple fofonye gbɔ
esia wu nya si nyagblɔɖilawo gblɔ tso mesia la ŋu be, ‘wogbe nu le gbɔnye dzodzro
’
ne nyaxɔɖeakɔla la, ame si madɔ ɖo ɖe mi tso fofo la gbɔ, nyateƒe ƒe gbɔgbɔ si tso fofo la gbɔ, va la, aɖi ɖase tso ŋutinye
gake ele be miawo hã miaɖi ɖase le ŋutinye, elabena mienɔ anyi kplim tso gɔmedzedzea me ke
megblɔ nya siawo katã na mi bena ne miedo go nu dziŋɔ siwo le mia ŋgɔ la, ke megaɖe le mia te o
ŋkekewo li gbɔna esi woaɖe mi le woƒe hame eye ne wowu mi hã la, woabu be mawu ƒe dɔ wɔm yewole
woawɔ esiawo elabena womedze sim alo fofo la o
le nyateƒe me la, ɖe mele nya siawo gblɔm na mi be mianɔ klalo eye ne ɣeyiɣia ɖo la, miaɖo ŋku edzi be mena mienya do ŋgɔ
nyemegblɔ nya siawo na mi tsã o, elabena menya be manɔ mia gbɔ vie
azɔ medzo yina ame si dɔm ɖa la gbɔ, gake mia dometɔ aɖeke mebia afi si meyina ta se o
ke esi megblɔe na mi la, miaƒe dziwo yɔ fũu kple nuxaxa
enye nyateƒe be ne medzo le mia gbɔ la enyo wu, elabena ne nyemedzo o la, akɔfala hã mava o
ke ne medzo la, ame sia ava, elabena maɖoe ɖe mi
”
ne gbɔgbɔ kɔkɔe la va la, atɔ asi xexe sia me tɔwo ƒe nu vɔ̃wo dzi na wo
hekpe ɖe esia ŋu la, aɖe mawu ƒe dzɔdzɔenyenye kple ʋɔnudɔdrɔ̃ afia
xexe sia me tɔwo ƒe nu vɔ̃e nye be, womexɔ dzinye se o
le dzɔdzɔenyenye ŋuti la, meyina fofo la gbɔ eye miagakpɔm o
eye le ʋɔnudɔdrɔ̃ ŋuti la, wodrɔ̃ ʋɔnu xexe sia me fia la xoxo
”
nya geɖe ŋutɔ le asinye be magblɔ na mi gake miate ŋu ase wo gɔme fifia o
ne gbɔgbɔ kɔkɔe si nye nyateƒe gbɔgbɔ va la, ana miaŋɔ ɖe nyateƒe la me, elabena, magblɔ nya si dze eya ŋutɔ ŋu o, ke boŋ aƒo nu na mi tso nya siwo wòse la ko ŋu, eye agblɔ nu siwo gbɔna dzɔdzɔ ge la na mi
gbɔgbɔ kɔkɔe la aɖe nye ŋutikɔkɔe afia elabena nu siwo katã wòagblɔ na mi la atso gbɔnye
nu siwo katã le fofonye si la tɔnyee, esia tae megblɔ na mi be nu si gbɔgbɔ kɔkɔe la agblɔ na mi la atso gbɔnye
e
esusɔ vie miagakpɔm o eye esusɔ vie miagakpɔm
”
eƒe nusrɔ̃lawo dometɔ aɖewo bia wo nɔewo bena, “nu ka tututu gblɔm wòle? egblɔ be, ‘esusɔ vie miagakpɔm o’ eye ‘esusɔ vie miagakpɔm’
egagblɔ hã be, ‘meyina fofo la gbɔ
’
‘esusɔ vie sia gɔme ɖe?’ míese nu siwo katã gblɔm wòle la gɔme o
”
yesu nya be nusrɔ̃lawo di be yewoabia nya siwo yegblɔ la gɔme, eya ta egblɔ be, “nya siwo megblɔ la gɔme biam miele mia nɔewoa?
mele egblɔm na mi le nyateƒe me be, miaxa nu eye miafa avi, ke xexeame ya akpɔ dzidzɔ, mialé blanui, ke esia atrɔ azu dzidzɔ na mi
ne nyɔnu le ku lém la, esea veve ale gbegbe, gake ne edzi vi ko la, eŋlɔa vevesesea be enumake eye wòkpɔa dzidzɔ be yedzi ame ɖe xexeame
nenema ke wòle na miawo hã fifia, miele konyi fam, gake ne megatrɔ va mia gbɔ la, miakpɔ dzidzɔ gã aɖe, eye ame aɖeke mate ŋu axe mɔ na miaƒe dzidzɔkpɔkpɔ o
le ŋkeke mawo me la, miagabia nanekem o, elabena miate ŋu abia nu sia nu fofo la faa, eye ne miebiae le nye ŋkɔ dzi ko la, ana mi
va se ɖe fifi la, miebia naneke le nye ŋkɔ dzi kpɔ o
ke azɔ la miadze egɔme
mibia nu fofo la le nye ŋkɔ dzi, ekema ana mi eye miaƒe dzidzɔkpɔkpɔ hã agba go
meɖu xexeame dzi”
meƒo nu tso nu siawo ŋu na mi to lododowo me, ke ɣeyiɣi li gbɔna esi nyemagawɔ esia o, ke boŋ maƒo nu na mi faa tso fofo la ŋu
le ŋkeke mawo me la, magahiã be maɖe kuku ɖe mia nu o, ke boŋ ne miebia nane fofo la le nye ŋkɔ dzi la,
ana mi, elabena mielɔ̃m eye miexɔe se bena fofo lae dɔm ɖa
le esia ta fofo la hã lɔ̃ mi vevie
fofo la gbɔe metso va xexe sia me eye fofo la gbɔ magatrɔ ayi
”
nusrɔ̃lawo gblɔ nɛ be, “azɔ ko nèle nu ƒom na mi faa, ke menye to lododowo me o
azɔ la mienyae bena ènya nu sia nu eye megahiã be ame aɖeke naɖe naneke gɔme na wò o
miexɔe se tso azɔ dzi yina be mawue dɔ wò ɖa
”
yesu bia wo be, “miexɔe se azɔa?
mikpɔ ɖa, gaƒoƒo aɖe li gbɔna eye eva ɖo gɔ̃ hã xoxo, bena woade zi mia dome eye miaka ahlẽ, ame sia ame aɖo ta eya ŋutɔ ƒe aƒe me, eye miagblem ɖi
gake nyematsi akogo o, elabena fofo la li kplim
megblɔ nu siawo katã na mi be miaƒe dzi nadze eme
tetekpɔ kple konyifafa geɖewo ava mia dzi, gake mele egblɔm na mi be, milé dzi ɖe ƒo, elabena meɖu xexe sia me ƒe fuwo katã dzi
”
esi yesu gblɔ nya siawo vɔ la, ewu mo dzi hegblɔ be, “fofo, ɣeyiɣia de azɔ
đe viwò la ƒe ŋutikɔkɔe fia ne viwò hã natsɔ ŋutikɔkɔe na wò
elabena èna ŋusẽe ɖe amegbetɔwo katã dzi le xexeame eye be wòana agbe mavɔ ame sia ame si nètsɔ nɛ
ale si ame awɔ akpɔ agbe mavɔ lae nye be, wòanya wò mawu vavã la, eye wòaxɔ yesu kristo, ame si nèɖo ɖe xexeame hã dzi ase
mewɔ dɔ ɖe sia ɖe si nède asi nam la eye to esia me la, mena wò ŋutikɔkɔe dze na anyigbadzitɔwo katã
eye azɔ la, fofo, esi mele ŋkuwòme fifia la, ɖe ŋutikɔkɔe si le nye kpli wò si tso gɔmedzedzea me la fia le menye
megblɔ ame si ƒomevi nènye la na ame siawo
tsã la, wonɔ agbe abe xexe sia me tɔwo ene, ke azɔ la, ètsɔ wo nam
le nyateƒe me la, tɔwòwoe wonye, eye esi nètsɔ wo nam va se ɖe fifia la, wolé wò nya la me ɖe asi
azɔ ko wonya be nu sia nu si nètsɔ nam la tso gbɔwò,
elabena nya si nède asinye la metsɔe na wo eye woxɔe
wonyae kɔtee bena metso gbɔwò, eye woxɔe se hã be wòe dɔm ɖo ɖa
”
nyemele kuku ɖem ɖe xexeame katã nu o, ke boŋ ɖe ame siwo nètsɔ nam la ko nu, elabena tɔwòwoe wonye
nu siwo katã nye tɔnye la tɔwòe eye nu siwo nye tɔwò hã tɔnyee eye woawo mee woɖe nye ŋutikɔkɔe fia le
azɔ la, mele xexe sia me gble ge ɖi, ava gbɔwò
fofo kɔkɔe, ame siwo katã nètsɔ nam la, wò ŋutɔ kpɔ wo dzi nyuie bena woawɔ ɖeka abe ale si nye kpli wò miele ɖeka ene, mègana ɖeke nabu le wo dome o
esi menɔ xexeame le afii la, mekpɔ ame siwo katã nètsɔ nam la dzi nyuie
medzɔ wo ŋu bena ɖeka pɛ hã megatsrɔ̃ o, negbe vi sẽto la koe ayi dzo mavɔ me abe ale si mawunya gblɔe da ɖi ene
”
ke azɔ la megbɔna gbɔwò eye mele nya siawo gblɔm esi mele wo gbɔ be nye dzidzɔ nanɔ wo me
hekpe ɖe esia ŋu la, megblɔ wò sededewo na wo, eye woxɔ wo, ke xexeametɔwo lé fu wo elabena womewɔa nu abe xexeametɔwo ene o
nenema ke nye hã nye agbenɔnɔ mesɔ kple xexeametɔwo ƒe agbenɔnɔ o
fofo, menye ɖe mele biabiam be nãɖe wo le xexeame o, ke boŋ nãde wo wò aʋala te bena satana nagakpɔ ŋusẽ ɖe wo dzi o
menye xexe sia me tɔwo wonye o, abe ale si nye hã nyemenye xexe sia me tɔ o ene
eya ta na woazu kɔkɔe eye woanye ame dzadzɛwo, to wò nya la me, elabena wò nya lae nye nyateƒe
abe ale si nèdɔm ɖe xexeame ene la, nye hã mele wo dɔm ɖe xexeame
mewɔ ɖokuinye kɔkɔe ɖe wo ta, bena woawo hã woazu ame kɔkɔewo le nyateƒe la me
”
“nyemele gbe dom ɖa ɖe woawo ɖeɖe ko ta o
ke mele gbe dom ɖa ɖe ame siwo hã ava xɔ dzinye ase to woƒe gbedeasi me,
be wo katã woanɔ ɖeka abe ale si wò, fofo la, nèle menye eye nye hã mele mewò ene
woawo hã nenɔ mía me be xexeame naxɔe ase be wòe dɔm ɖa
metsɔ ŋutikɔkɔe si nètsɔ nam la na wo; wo ameawo nenɔ ɖeka le nu sia nu me be xexeame nanyae be wòe dɔm ɖa eye nèlɔ̃ woawo hã abe ale si nèlɔ̃m ene
ne mele wo me eye wò hã nèle menye la, mi katã miade blibo le ɖekanyenye me, ale be xexeame anyae bena wòe dɔm ɖa, eye nèlɔ̃ woawo hã abe ale si nèlɔ̃m ene
fofo, medi be ame siwo nètsɔ nam la nanɔ gbɔnye bena woakpɔ nye ŋutikɔkɔe
wòe na ŋutikɔkɔe siam elabena èlɔ̃m vevie hafi xexeame va dzɔ gɔ̃ hã
”o, fofo dzɔdzɔetɔ, xexe sia me tɔwo menya wò o, gake nye la menya wò, eye nusrɔ̃la siawo hã nya be wòe ɖom ɖa
meɖe ame si wò fofo la nènye la fia wo, eye manɔ esia dzi bena lɔlɔ̃ gã si nètsɔ nam la nanɔ woawo hã me, eye nye hã maxɔ nɔƒe ɖe woƒe dziwo me
”
esi yesu wu nya siawo nu la, eya kple eƒe nusrɔ̃lawo do go yi ɖatso tɔsisi si woyɔna be kidron la heyi egodo eye woyi abɔ aɖe si le afi ma la me
yuda, ame si de yesu asi la hã nya teƒe sia elabena yesu kplɔa eƒe nusrɔ̃lawo yina afi ma edziedzi
osɔfogãwo kple farisitɔwo ɖe asrafowo kple kpovitɔwo kpe ɖe yuda ŋu bena woava lé yesu
ale wodze mɔ kple akakatiwo kple akaɖiwo kpakple aʋawɔnuwo va do ɖe abɔa me afi si yesu le
yesu nya nu siwo katã le dzɔdzɔ ge ɖe dzi
ezɔ ɖe ameawo dzi eye wòbia wo be, “ame ka dim miele?”
woɖo eŋu nɛ be, “yesu nazaretitɔ la dim míele
” yesu ɖo eŋu na wo be, “nyee nye esi
” yuda, ame si fia eyomemɔ la hã le tsitre ɖe wo gbɔ le afi ma
esi yesu gblɔ nya sia ko la, ameawo katã dze anyi
yesu gabia wo ake be, “ame ka tututu dim miele?” eye wogaɖo eŋu nɛ be, “yesu nazaretitɔ la dim míele
”
yesu te gbe ɖe edzi na wo ake be, “megblɔe na mi be, nyee nye esi, azɔ le esime wònye nye dim miele ta la, mina ame siawo ya nadzo le ŋutifafa me
”
yesu gblɔ nya sia bena woawu nya si wògblɔ ɖi do ŋgɔ nu be, “nyemebu ame siwo nètsɔ nam la ƒe ɖeke o
”
ke simɔn petro ɖe eƒe yi le aku me eye wòkpa ɖusimeto na malkus, osɔfo gãtɔ la ƒe dɔla
yesu trɔ gblɔ na petro bena, “tsɔ wò yi la de aku me
đe mele be mano kplu si fofo la tsɔ nam la oa?”
ale yudatɔwo ƒe kpovitɔwo kple asrafowo kpakple asrafomegãwo lé yesu eye woblae
gbã la, wokplɔe yi na anas, si nye kayafa to
kayafae nye osɔfo gãtɔ le ƒe ma me eye
eyae nye ame si ɖo aɖaŋu na yudatɔwo bena,“enyo be ame ɖeka naku ɖe dukɔa ta tsɔ wu be dukɔ bliboa natsrɔ̃
”
simɔn petro kple nusrɔ̃la ɖeka dze amehawo yome
le esi nusrɔ̃la bubu sia dze si osɔfo gãtɔ ta la, woɖe mɔ na eya faa wòge ɖe aƒea me
ke enɔ na petro be wòalala le agboa nu
nusrɔ̃la kemɛ, ame si nunɔlagã la nya nyuie la, trɔ gbɔ va ƒo nu na ɖetugbi si nɔ agboa nu dzɔm eye wòna mɔ petro wòge ɖe eme
enumake nyɔnuvi la bia petro bena, “menye yesu ƒe nusrɔ̃lawo dometɔ ɖekae nènye oa?” petro ɖo eŋu nɛ be, “gbeɖe, menye eƒe nusrɔ̃la menye o
”
kpovitɔwo kple subɔlawo do dzo nɔ ƒuƒum ɣemaɣi elabena vuvɔ nɔ wɔwɔm sesĩe
ale petro hã va tsi tre ɖe wo dome nɔ dzoa ƒum
le ʋɔnua la, osɔfo gãtɔ la bia yesu ame siwo nye eƒe nusrɔ̃lawo kple nu si tututu wòle wo fiam
yesu ɖo eŋu na wo be, “ame geɖewo nya nu si fiam mele, elabena mefia nu zi geɖe le ƒuƒoƒewo kple gbedoxɔ la me, yudatɔwo ƒe amegãwo katã ɖoa to nya siwo megblɔna, eye nya aɖeke meli si megblɔna le ɣaɣlɛƒe si nyemegblɔna le dutoƒo o
eya ta menye nyee wòle be miabia nya siae o, ke boŋ mibia ame siwo va ɖoa to nye nyawo
wo dometɔ aɖewo hã le afi sia eya ta mibia wo
”
asrafo siwo le yesu ŋu dzɔm la dometɔ ɖeka ƒo tome nɛ zi ɖeka hebiae bena, “nenema wòle be nãɖo nya ŋui na osɔfo gãtɔ la?”
yesu gblɔ nɛ bena, “nenye be alakpa dam mele la, ekema tɔ asi nu si nye alakpa le nye nuƒoa me la dzi nam
ke ne nyateƒe tom mele la, ɖe wòle be nãƒo tome na ame si le nyateƒe tom la mahã?”
ale anas na wobla yesu eye wokplɔe yi kayafa, osɔfo gãtɔ la gbɔe
le ɣeyiɣi siawo katã me la, simɔn petro ganɔ dzoa ƒum eye ame bubu gabiae bena, “menye eƒe nusrɔ̃lawo dometɔ ɖekae nènye oa?” petro ɖo eŋu be, “gbeɖe, menye eƒe nusrɔ̃lae menye o
”
osɔfo gãtɔ la ƒe dɔlawo dometɔ ɖeka si nye ame si ƒe to petro kpa la ƒe ƒometɔ aɖe hã bia petro bena, “menye wòe mekpɔ le abɔa me, nèle yesu ŋu oa?”
ke petro gasẽ nu bena, yemenya yesu o
eye enumake la koklo ku atɔ
kayafa hã drɔ̃ ʋɔnu yesu, eye wòwu eƒe ʋɔnudɔdrɔ̃ nu le fɔŋli
tso afi sia la wokplɔe yi ɖe roma gɔvina la ƒe aƒe mee
ame siwo tsɔ nya ɖe yesu ŋu la gbe bena yewomage ɖe aƒea me o, elabena ne woyi afi ma la, ekema wogblẽ kɔ na wo ɖokui, eye ne woƒo ɖi wo ɖokui alea la, womana mɔ wo woaɖu ŋutitotolẽvi la o
ale pilato, roma gɔvina la ŋutɔ do go va kpe wo eye wòbia wo bena, “nya kae mietsɔ ɖe ame sia ŋu eye nu kae miebe ewɔ?”
ameawo hã da gbe ɖe pilato bena, “đe ame sia mewɔ nu vɔ̃ɖi aɖeke o la, míele ekplɔ ge ava afi siae o
”
pilato ɖo eŋu na wo bena, “ne ele alea la, mikplɔe yii eye miatsɔ miawo ŋutɔ ƒe sewo adrɔ̃ ʋɔnui
” ameawo gaɖo eŋu nɛ be, “đe miedi bena miaklãe ɖe ati ŋu eya tae mĩeva bena nãda asi ɖe ɖoɖo sia dzi
”
esia wu nyagblɔɖi si yesu gblɔ ɖi tso ale si wole ewu gee la nu
pilato trɔ yi ɖe eƒe fiasã la me, ena wokplɔ yesu va egbɔe eye wòbia be, “woe nye yudatɔwo ƒe fia la?”
yesu biae bena, “susu ka nue nèbia nya sia ɖo? le yudatɔwo ƒe susu nu loo alo le wò susu nua?”
pilato ɖo eŋu kple dziku be, “yudatɔe menye hafi nèle nya ma biamem hã? menye wò ŋutɔ mia de tɔwo kple woƒe osɔfogãwoẽ kplɔ wò va afi sia oa? nu ka tae wokplɔ wò vɛ ɖo? agɔ kae nèdze?”
yesu ɖo eŋu nɛ be, “nye la, menye anyigbadzifiae menye o
nenye anyigbadzifiae menye la, anye ne nye amewo awɔ aʋa ɖe nunye esi yudatɔwo ƒe amegãwo va lém
nye fiaɖuƒea metso xexe sia me o
”
pilato gabiae bena, “ekema fiae nenye nyateƒea?” yesu ɖo eŋu be, “ele me nenema, eye fiaɖuɖu tae wodzim ɖo
eye esi meva xexe sia me la, ɖe meva bena magblɔ nyateƒe la afia ame sia ame
ame siwo katã xɔ nyateƒe la dzi se lae nye nye nusrɔ̃lawo
”
pilato do ɣli enumake bena, “nu kae nye nyateƒe la?” edo go ɖagblɔ na yudatɔwo be, “nyemekpɔ fɔɖiɖi aɖeke le ame sia ŋu o
azɔ kɔnu aɖe le mia si si mewɔna na mi ƒe sia ƒe le ŋutitotoŋkeke la dzi, eyae nye be maɖe asi le ame siwo le gaxɔ me la dometɔ si mielɔ̃ la ŋu na mi
eya ta ne enye miaƒe didi la, maɖe asi le ‘yudatɔwo ƒe fia’ la ŋu na mi
”
ke ameawo ƒe mo nyra eye wodo ɣli sesĩe be, “gbeɖe! mègaɖe asi le ame sia ŋu o, ke boŋ ɖe asi le baraba ŋu na mi!” baraba siae nye adzodala aɖe si wode gaxɔ me
azɔ pilato na woƒo yesu kple atam vevie
asrafowo wɔ ŋukuku ɖɔ nɛ eye wodo awu dzĩ nɛ
woɖu fewu le eŋu, eye wodo gbe nɛ fewuɖutɔe be, “miedo gbe na wò yudatɔwo ƒe fia
” eye ne wole esia wɔm la, woƒoa tome nɛ
pilato gado go va xexe eye wògblɔ na yudatɔwo be, “mele ekplɔ ge ado goe na mi, gake minyae bena nyemekpɔ fɔɖiɖi aɖeke le eŋu o
”
ale wòkplɔ yesu do goe
wodo awu dzĩ nɛ, tsɔ ŋukuku ɖɔ nɛ
pilato gblɔ na wo bena “miaƒe ame lae nye esi
”
esi yudatɔwo kple woƒe osɔfogãwo kpɔ yesu ko la, woƒe dzi fla eye wodo ɣli sesĩe bena, “klãe ɖe ati ŋuti! klãe ɖe ati ŋuti!” pilato ɖo eŋu na wo bena, “miawo ŋutɔ miyi miaklãe ɖe atia ŋu, nye la, nyemekpɔ fɔɖiɖi aɖeke le eŋuti o
”
woɖo eŋu nɛ bena, “le miaƒe se nu la, ele nɛ be wòaku elabena etsɔ eɖokui wɔ mawu ƒe vii
”
esi pilato se nya siawo la, vɔvɔ̃ ɖoe wu tsã
eya ta egakplɔ yesu yi fiasã la mee eye wòbiae be, “kpɔ ɖa afi kae nètso?” gake yesu meɖo nya la ŋu nɛ o
pilato gabiae bena, “mèle nya ŋu ɖo ge nam oa? mènyae be ŋusẽ le asinye be maɖe asi le ŋuwò alo be mana woaklã wò ɖe ati ŋu oa?”
yesu gblɔ nɛ bena, “wò la, mãte ŋu akpɔ ŋusẽ aɖeke ɖe dzinye nenye be womena wò tso dziƒo o
eya ta ame siwo kplɔm vɛ na wò la, woƒe nu vɔ̃ sɔgbɔ wu tɔwò
”
esi wògblɔ nya siawo vɔ la, pilato di vevie ŋutɔ be yeaɖe asi le eŋu, gake yudatɔwo ƒe osɔfowo gblɔ nɛ bena, “ne èkatse ɖe asi le ame sia ŋu la, ekema mènye kaisaro xɔlɔ̃ o
ame sia ame si tsɔ eɖokui wɔ fiae la, tsi tre ɖe kaisaro ŋu
”
esi pilato se nya siawo la, ekplɔ yesu gado goe tsɔ va wo gbɔe eye wòyi ɖanɔ anyi ɖe eƒe ʋɔnudrɔ̃zikpui la dzi
woda ʋɔnudrɔ̃zikpui sia ɖe kpe gbadza aɖe dzi, woyɔa teƒe si woda kpe gbadza sia ɖo le hebrigbe me be, “gabata”
ŋkeke si dzi wole nu siawo wɔm la nye dzadzraɖoŋkeke na ŋutitotoŋkekenyui la
eye esi ŋdɔ me ɖo la, pilato gblɔ na yudatɔwo bena, “mikpɔ ɖa, miaƒe fia lae nye esi!”
wo katã wodo ɣli sesĩe be, “mikplɔe dzoe, mikplɔe dzoe ne miaklãe ɖe ati ŋuti!”
ale pilato tsɔ yesu de asi na wo be woayi aɖaklãe ɖe ati ŋuti
woƒe asi su yesu dzi mlɔeba
wotsɔ eƒe atitsoga da ɖe abɔta nɛ be wòatsɔ eye wokplɔe do go le dua me ɖo ta “ametakoloeƒe”, si woyɔna be “golgata” le hebrigbe me
afi siae woklã yesu ɖe ati ŋu le eye woklã adzodala eve hã ɖe eƒe axawo kple eve dzi
pilato ŋlɔ klã ɖe yesu ƒe atitsoga la tame be, ‘yesu nazaretitå, yudatåwo ƒe fia
”
afi si woklã yesu ɖo la medidi tso yerusalem dua gbɔ o eye woŋlɔ nya siawo ɖe hebrigbe, latingbe kple helagbe me bena ame sia ame nate ŋu axlẽe
osɔfogãwo va gblɔ na pilato be, mele be woaŋlɔ ɖe atitsoga la ƒe tame be “yudatɔwo ƒe fia” o, ke boŋ neŋlɔe be, “ame sia be yee nye yudatɔwo ƒe fia
”
pilato ɖo eŋu na wo be, “nu si meŋlɔ la, meŋlɔe xoxo
nenɔ nenema
”
esi asrafoawo klã yesu ɖe atia ŋu la, woma eƒe awuwo ɖe akpa ene me, eye woxɔe ɖekaɖekae, ke awutewui la ya la, womemae o
awu sia nye awuʋlaya si wometɔ o, ke boŋ ɖe wolɔ̃e bliboe tso dzi va anyi
eya ta wogblɔ na wo nɔewo be “menyo be miavuvui o, ke boŋ mina miada akɔ eye ame si ɖu dzi la naxɔe” 
esia va eme be wòawu ŋɔŋlɔ la nu be, “woma nye awuwo na wo nɔewo, eye woda akɔ ɖe nye awuʋlaya dzi
” aleae asrafoawo wɔ
nyɔnu aɖewo va tsi tre ɖe atitsoga la gbɔ ɣemaɣi
woawoe nye yesu dada, dada nɔvi si woyɔna be maria, ame si nye kleopa srɔ̃ kple maria si tso magdala
esi yesu kpɔ dadaa wònɔ tsitre ɖe eƒe nusrɔ̃la si wòlɔ̃na vevie xa la, egblɔ nɛ be, “nyɔnu, kpɔ ɖa, viwòe nye esi
”
eye wògblɔ na nusrɔ̃la la hã be, “kpɔ ɖa, dawòe nye esia!” eye tso ɣemaɣi dzi la nusrɔ̃la la kplɔ maria yi eƒemee
esi yesu nyae bena nu sia nu wu nu azɔ eye woawu nya siwo woŋlɔ ɖe mawunya me nu la, egblɔ bena, “tsikɔ le wuyem!”
wain tsitsi kplu ɖeka aɖe nɔ afi ma
wotsɔe kɔ ɖe akutsa tɔxɛ aɖe me eye wotsɔe tɔ ɖe ati nu hetsɔ ɖo nu nɛ be wòano
esi yesu ɖɔe kpɔ vɔ ko la, egblɔ bena, “ewu nu vɔ azɔ,” eye wòde ta to heɖe asi le eƒe gbɔgbɔ ŋu
yudatɔwo ƒe amegãwo medi bena ameawo nanɔ atia ŋu va se ɖe sabat ŋkeke la dzi o, eye kpe ɖe esia ŋu la, sabat ŋkeke sia nye sabat tɔxɛ elabena edze ŋutitotoŋkeke la dzi, eya ta wodi tso pilato si bena wòana woaŋe wo katã ƒe afɔwo bena woaku kaba
eye ne woku la, woate ŋu aɖe woƒe kukuawo le atiawo ŋu
ale asrafowo va ŋe ame eve siwo woklã kpe ɖe yesu ŋu la ƒe afɔwo
ke esi wòɖo yesu dzi la, wokpɔ bena eku xoxo, eya ta womegaxa ŋe eƒe afɔwo o
ke hã la, asrafoawo dometɔ ɖeka tsɔ akplɔ tɔ axadame nɛ eye ʋu kple tsi do go
ame si kpɔ nu siawo katã teƒe la ŋlɔ nu tso eŋu na mí tsitotsito bena miawo hã miaxɔe ase
nuwɔna siawo va eme be woawu mawunya nu be, “womele eƒe ƒu aɖeke ŋe ge o!”
eye ŋɔŋlɔ bubu hã gagblɔ be, “woafɔ ŋku ɖe ame si wotsɔ akplɔ tɔe la dzi
”
le nu siawo megbe la, yosef si tso arimatia, ame si nye yesu ƒe nusrɔ̃la le adzame le vɔvɔ̃ na yudatɔwo ƒe amegãwo ta la, va bia pilato be wòana mɔ ye yeaɖe yesu ƒu kukua le atia ŋu, eye pilato na mɔe
nikodemo, ame si va yesu gbɔ le zãtiƒe la hã va eye wòtsɔ ami si naa ame kuku nɔa anyi ɣeyiɣi didi aɖe la vɛ
ami sia ƒe kpekpe me anɔ abe kilogram blaetɔ̃ sɔŋ ene eye wotsɔ atike tɔxɛ aɖewo wɔe
wosi ami la nɛ eye wo kple eve la tsɔ aklala si me ami ʋeʋĩ yɔ fũu la bla yesu ƒe kukua ɖe eme
wowɔe abe ale si yudatɔwo wɔna na ame kuku hafi ɖina ene
abɔ aɖe te ɖe afi si woklãe ɖo la ŋu eye le abɔa me la yɔdo yeye aɖe si me womeɖi ame ɖo kpɔ o la li
eye le esime sabat la ƒe gɔmedzedze tu aƒe ta la, wotsɔe yi ɖaɖi ɖe yɔdo sia me
elabena etsɔ ɖe kpuiƒe na wo
le kɔsiɖagbe ŋdi kanya, esi xexeame mekɔ vɔ tututu o la, maria si tso magdala la yi yesu ƒe yɔdo gbɔ eye wòkpɔ bena womli kpe gã si nɔ yɔdoa nu la ɖa
eƒu du yi petro kple nusrɔ̃la ma si yesu lɔ̃ vevie la gbɔ eye wògblɔ na wo be, “wova ɖe aƒetɔ la ƒe kukua le yɔdoa me eye nyemenya afi si wotsɔe ɖada ɖo o!”
azɔ petro kple nusrɔ̃la ma si yesu lɔ̃ la tso kpla yi ɖe yɔdoa gbɔ
wo ame eve la ƒu du, ke nusrɔ̃la kemɛ la ƒu du gbɔ petro ŋu hetre yɔdo la gbɔ ɖoɖo
ebɔbɔ eye wòkpɔ ameɖivɔ la le yɔdoa me
simɔn petro hã va ɖo, eye wòge ɖe yɔdoa me
eya hã kpɔ avɔ ɣi ƒuƒlu la le anyigba eye
taku si wotsɔ bla yesu ƒe moe la, woxatsae nyuie tsɔ da ɖe yɔdoa ƒe axa dzi
nusrɔ̃la ma si ɖo yɔdoa gbɔ gbã la hã ge ɖe eme mlɔeba, ekpɔ eye wòxɔe se be etsi tre vavã
elabena va se ɖe ɣemaɣi hã la, womenya be mawunya gblɔ bena agatsi tre o
nusrɔ̃la la kple petro trɔ yi aƒe me
ke le ɣeyiɣi sia me maria ya gatrɔ yi yɔdoa to eye wònɔ avi fam
esi wònɔ avi fam la, ebɔbɔ be yeagakpɔ yɔdoa me ɖa,
kasia ekpɔ mawudɔla eve siwo nɔ awu ɣiwo me la le yɔdoa me, ɖeka le tade eye evelia le afɔde
mawudɔlawo biae bena, “nu ka tae nèle avi fam ɖo?” eɖo eŋu na wo bena, “elabena wotsɔ nye aƒetɔ la dzoe, eye nyemenya afi si wotsɔe da ɖo o
”
efɔ kɔ dzi eye wònye kɔ kpɔ megbe, kasia ekpɔ ame aɖe wònɔ tsitre ɖe emegbe
yesue nye amea gake mekpɔe dze si o
ame la biae be, “nu ka ta nèle avi fam? ame ka dim nèle?” maria bu be eyae nye abɔdzikpɔla, eya ta wòɖo eŋu nɛ be, “aƒetɔ, nenye wòe va tsɔe le afi sia la, gblɔ afi si nètsɔe da ɖo la nam bena mayi aɖakɔe
”
azɔ yesu yɔe be, “maria!” enumake maria hã trɔ ɖe yesu ŋu
yesu gblɔ nɛ bena, “mègaka asi ŋunye o, elabena nyemetrɔ yi fofo la gbɔ haɖe o
gake yi nãdi nɔvinyewo ne nãgblɔ na wo bena meyina ɖe fofonye, ame si nye miawo hã fofo la kple nye mawu ame si nye miawo hã ƒe mawu la gbɔ
”
maria magdalatɔ la yi ɖadi nusrɔ̃lawo eye wògblɔ na wo bena, “mekpɔ aƒetɔ la!” eye wògblɔ nya siwo yesu de asi nɛ la na wo
le kɔsiɖa ma ƒe fiẽ la, nusrɔ̃lawo ɣla wo ɖokuiwo ɖe xɔ me nɔ takpekpe wɔm
wotu ʋɔtru kple fesrewo katã sesĩe elabena wonɔ vɔvɔ̃m na yudatɔwo ƒe amegãwo
wole afi sia kasia yesu va do ɖe wo dome kpoyi eye wòdo gbe na wo be, “ŋutifafa na mi”
etsɔ eƒe asiwo kple axadame fia wo
nusrɔ̃lawo kpɔ dzidzɔ manyagblɔ aɖe bena wogakpɔ aƒetɔ la
yesu gagblɔ na wo be, “ŋutifafa na mi
abe ale si fofo la dɔm ene la, nenema nye hã mele mia dɔm ɖe xexeame
”
le esia megbe la, egbɔ ɖe wo dzi eye wògblɔ bena, “mixɔ gbɔgbɔ kɔkɔe la
ne mietsɔ ame aɖe ƒe nu vɔ̃wo kee la, ekema ekpɔ tsɔtsɔke vavã eye ne miegbe mietsɔe ke ame aɖe o la, ekema eƒe nu vɔ̃wo atsi eŋu
”
eƒe nusrɔ̃lawo dometɔ ɖeka, si nye evenɔvi, eye woyɔnɛ be toma ya menɔ nusrɔ̃lawo dome ɣemaɣi o
esi wòva la nusrɔ̃lawo gblɔ nɛ bena, “miekpɔ aƒetɔ la
” ke toma ɖo eŋu na wo bena, “nyemaxɔe ase o, va se ɖe esime nye ŋutɔ matsɔ nye asibidɛ aƒo ɖe eƒe gatagbadzɛbiawo me eye matsɔ nye asi aƒo ɖe abi si le axadame nɛ la me hafi
”
anɔ abe ŋkeke enyi megbe ene la, nusrɔ̃lawo gaƒo ƒu ɖe xɔ me tu ʋɔ ɖe wo ɖokuiwo nu eye fifia ya la toma hã nɔ wo dome
kasia yesu gava do ɖe wo dome eye wògado gbe na wo be, “ŋutifafa na mi”
azɔ egblɔ na toma bena, “zɔ va nãtsɔ wò asibidɛ aƒo ɖe nye asiƒome, eye nãtsɔ wò asi aƒo ɖe nye axadame kpɔ
tso azɔ la, mèganye dzimaxɔsetɔ o, xɔse vavã nenɔ asiwò!”
toma ɖo eŋu nɛ be, “nye aƒetɔ kple nye mawu
”
yesu gagblɔ nɛ be, “esi nèkpɔm la èxɔe se be nyee, ke woayra ame siwo mekpɔm o, gake woxɔ dzinye se
”
nusrɔ̃lawo kpɔ yesu wòwɔ nukunu bubu geɖewo siwo ya womeŋlɔ ɖe agbalẽ sia me o,
ke woŋlɔ esiawo da ɖi bena miaxɔe ase bena eyae nye mesia la kple mawu ƒe vi, eye ne miexɔe se la, miakpɔ agbe
emegbe la, yesu gaɖe eɖokui fia eƒe nusrɔ̃lawo le tiberias ƒua nu
eva dzɔ bena, simɔn petro, toma venɔvi la, nataniel si tso kana le galilea, kple zebedeo viwo hekpe ɖe nusrɔ̃la eve bubu ŋu, nɔ ƒuta
simon petro gblɔ bena, “meyina tɔƒo
” tete wo katã gblɔ be, “míayi kpli wò
” ale wodze mɔ yi ɖage ɖe tɔdziʋua me gake womeɖe lã aɖeke le zã ma me o
le ŋdi la, yesu nɔ tsitre ɖe ƒua ta gake nusrɔ̃lawo menyae be yesue ma o
yesu do ɣli bia be, “xɔ̃nyewo, mieɖe lã aɖea?” woɖo eŋu be, “ao, mieɖe naneke o
”
egagblɔ bena, “mida miaƒe ɖɔ la ɖe ʋua ƒe nuɖusime lɔƒo eye miaɖe lã” wowɔ ɖe eƒe gbe dzi eye nyateƒe woɖe lã fũu ale gbegbe be womete ŋu hee de ʋua me gɔ̃ hã o
azɔ nusrɔ̃la si yesu lɔ̃na vevie la gblɔ na petro bena, “kpɔ ɖa, aƒetɔ lae!” esi petro se nya sia ko la, etsɔ eƒe awu do kaba elabena avɔ kakɛ aɖe koe wòsa ɖe ali, eye wòdzo dze tɔa me doo, heƒu tsi va gota
ke mí ame mamlɛawo la, míetsi ʋua me he ɖɔa va gota elabena gota anɔ abe meta alafa ɖeka ko ene
esi míeɖo gota la, míekpɔ be wodo dzo ɖe afi ma, lã meme nɔ edzi, eye abolo hã kpe ɖe eŋu
yesu gblɔ na wo bena, “mitsɔ lã si mieɖe fifia la ƒe ɖe vɛ
”
ale simɔn petro yi ɖakpe ɖe wo ŋu wohe ɖɔ la ɖe gota
esi woxlẽe la, gã siwo woɖe la, enɔ alafa ɖeka blaatɔ̃-vɔ-etɔ̃, gake ɖɔ la mevuvu o
yesu gblɔ na wo be, “azɔ, miva ɖu nu
” ke wo dometɔ aɖeke mete ŋu bia ame si wònye o elabena woka ɖe edzi be aƒetɔ lae
yesu ma aboloa kple lã la na wo
esia nye zi etɔ̃lia yesu ɖe eɖokui fia nusrɔ̃lawo esi wòfɔ tso ame kukuwo dome
esi woɖu ŋdinu vɔ la, yesu bia simɔn petro bena, “simɔn, yohanes vi, èlɔ̃m wu ame siawoa?” petro ɖo eŋu nɛ be, “ẽ, wò ŋutɔ ènyae bena nyemelɔ̃a nu gbɔwò o
” yesu gblɔ nɛ be, “ekema kpɔ nye alẽawo dzi
”
yesu gabiae be, “simɔn, yohanes vi, elɔ̃m vavã?” petro ɖo eŋu be, “ẽ, aƒetɔ, wò ŋutɔ ènyae be nyemelɔ̃a nu gbɔwò o
” yesu gblɔ nɛ be, “ekema kpɔ nye alẽawo dzi
”
yesu biae zi etɔ̃lia be, “simɔn, yohanes vi, èle lɔ̃yema?” biabia etɔ̃lia sia ve petro elabena yesu biae zi etɔ̃lia be, “èle lɔ̃yema?” ke petro ɖo eŋu be, “aƒetɔ, wò ŋutɔ ènya nu sia nu eye ènyae be melɔ̃ wò
” yesu gblɔ nɛ be, “nyi nye alẽawo
mele egblɔm na wò le nyateƒe me be esi nènye ɖekakpui la, wò ŋutɔ èdoa awu hedoa go yia afi si nèlɔ̃, gake ne èku amegã la, ãkɔ wò abɔwo dzi, ame bubu ado awu na wò eye woakplɔ wò ayi afi si mèdi be yeayi o
”
yesu gblɔ nya sia nɛ bena wòatsɔ afia ku si ku ge wòala atsɔ kafu mawu
esi yesu wu nya la nu la, egblɔ nɛ bena, “dze yonyeme
”
esi petro trɔ la, ekpɔ nusrɔ̃lawo dometɔ ɖeka le eƒe megbe gbɔna
nusrɔ̃la siae nye ame si nɔ yesu ƒe axadzi tututu le nuɖuƒea hebiae be, “aƒetɔ, mía dometɔ kae ade wò asi mahã?”
ale petro bia yesu be, “ku ka tɔgbie li na ame sia ya?”
yesu ɖo eŋu nɛ bena, “nenye be medi be wòanɔ agbe va se ɖe esi magava la, wò nyae wònyea? wò ya mebe dze yonyeme
”
ke nya sia kaka ɖe nɔvia nusrɔ̃la bubuwo dome bena, nusrɔ̃la sia mele kuku ge o
ke menye nya siae yesu gblɔ kura o, ɖeko wògblɔ bena, “ne medi be wòanɔ agbe va se ɖe esi magava la, wò nyaea?”
nusrɔ̃la siae nye esi yesu lɔ̃na
ekpɔ nu siawo katã teƒe tsitotsito eye wòŋlɔ wo da ɖi
eye mí katã míenya be eƒe ɖaseɖiɖi tso nu siawo ŋu nye nyateƒe
yesu wɔ nu bubu geɖewo hã kpe ɖe esiawo ŋu
ne woaŋlɔ wo dometɔ ɖe sia ɖe ɖi la, mesusu be xexeame katã gɔ̃ hã malolo na agbalẽ siawo tsɔtsɔ o
o teofil, le nye agbalẽ gbãtɔ na wò me la meƒo nu tso nu siwo katã yesu de asi wɔwɔ kple fiafia me,
va se ɖe ŋkeke si dzi wotsɔe yi dziƒoe le esime wòde se na apostolo siwo wòtia to gbɔgbɔ kɔkɔe la me vɔ megbe ŋu
le eƒe fukpekpe, ku kple tsitretsitsi vɔ megbe la, eɖe eɖokui fia ame siawo, eye wòna kpɔɖeŋu geɖewo tsɔ ka ɖe edzii na wo be yele agbe
eɖe eɖokui fia wo le ŋkeke blaene sɔŋ me eye wòƒo nu na wo tso mawufiaɖuƒe la ŋuti
gbe ɖeka esi yesu nɔ nu ɖum kple eƒe apostolowo la, ede se na wo be, “migadzo le yerusalem o ke boŋ milala va se ɖe esime miaxɔ fofonye ƒe nunana si ŋugbe wòdo, nu si ŋu meƒo nu tsoe na mi xoxo
elabena tsi ƒuƒlue yohanes tsɔ de mawutsi ta na mi, gake le ŋkeke ʋe aɖewo megbe la woade tsi ta na mi kple gbɔgbɔ kɔkɔe la
”
ɣebubuɣi esi yesu gaɖe eɖokui fia apostoloawo la, wobiae se be, “ale kee, aƒetɔ, ɖe nèle israel dukɔ la ɖe ge tso romatɔwo te aɖoe te abe dukɔ nɔɖokuisi ene azɔa?”
yesu ɖo eŋu na wo be, “fofo la ŋutɔe ɖo ŋkeke na nu siawo tɔgbi eye mehiã be miawo mianya ɣeyiɣi la kple ŋkeke la o
gake ne gbɔgbɔ kɔkɔe la va mia dzi eye wòyɔ mia me la, ŋusẽ tɔxɛ kple dzideƒo blibo aɖo mia me eye miate ŋu anye nye ɖaseɖilawo le yerusalem, yudea kple samaria nutowo katã me kple xexeame ƒe seƒe ke
”
le nya siawo gbɔgblɔ vɔ megbe tete ko la, apostoloawo kpɔ yesu wònɔ dziƒo yim abe ame aɖee nɔ ekɔm nɔ dzi yimii ene, kasia wòbu ɖe alilikpo me eye wòdzo le wo gbɔ
ke apostoloawo ke nu ɖe te nɔ ekpɔm va se ɖe esime wòbu ɖe wo
woganɔ kɔ didim be yewoakpɔ yesu, kasia ame eve aɖewo, siwo do awu ɣiwo la va do ɖe wo dome
ame eve siawo gblɔ na apostoloawo be,
“mi galilea ŋutsuwo, nu ka ta miegale tsitre ɖe afii gale yame kpɔm gãa ale? yesu dzo yi dziƒo, gake gbe ɖeka la, agatrɔ agbɔ abe ale si tututu wòdzo yi dziƒo lae ene!”
le nyadzɔdzɔ siawo megbe la, apostoloawo ɖi tso amito la dzi, afi si nu siawo dzɔ le la hetrɔ va yerusalem si didi abe kilometa ɖeka ko ene
esi wova ɖo yerusalem la, woƒo wo ɖokuiwo nu ƒu ɖe xɔ aɖe me le dziƒoxɔ si dzi wonɔ la dzi eye wodo gbe ɖa le afi ma
apostolo siwo nɔ afi ma la woe nye
petro, yohanes, yakobo, adreas, filipo, toma, bartolomeo, mateo, yakobo si nye alfeo vi, simɔn si wogayɔna be zelote, yuda si nye yakobo vi kpakple yesu nɔviŋutsuwo
yesu dada maria kple nyɔnu bubu geɖewo hã nɔ ameawo dome
wonɔ gbedodoɖa dzi alea ŋkeke geɖewo
gbe ɖeka esi ame abe alafa ɖeka blaeve lɔƒo ene gaƒo ƒu nɔ gbe dom ɖa la, petro tsi tre ƒo nu na wo gblɔ be,
“nɔvinyewo, ale si yuda de míaƒe aƒetɔ yesu asi eye wowui la va eme tututu abe ale si woŋlɔe da ɖi le mawunya me ene
gbɔgbɔ kɔkɔe la ƒo nu le nu siawo ŋu xoxo to fia david dzi
yuda la, mía dometɔ ɖeka wònye tsã
yesu tiae koŋ be wòanye yeƒe apostolo abe míawo ke ene
yuda tsɔ ga si wòxɔ ɖe yesu dede asi ta la yi ɖaƒle anyigba aɖe si dzi wòwu eɖokui le
elia ati dzi hetsɔ eɖokui xlã ɖe anyigba sesĩe ale be eƒe ƒodo wo too eye eƒe dɔkaviwo kaka ɖe anyigba
eƒe kunya sia kaka ɖe yerusalem dua me kaba ŋutɔ ale wona ŋkɔ teƒea be, ‘ʋunyigba
’”
petro gblɔ be, “elabena woŋlɔe ɖi ɖe psalmowo me be, ‘eƒe nɔƒe naɖi gbɔlo, ame aɖeke neganɔ afi ma o, eye ame bubu naxɔ eƒe amekplɔdɔ awɔ
”
petro yi eƒe nuƒoa dzi be, “azɔ la ele be míatia ame bubu aɖe wòanɔ yuda teƒe le mía dome
ame si míatia la nanye ame si nɔ mía dome kplikplikpli tso gɔmedzedzea,
tso esime míenya aƒetɔa, tso ɣeyiɣi si me yohanes de mawutsi ta nɛ va se ɖe esime wòdzo le mia gbɔ yi dziƒo
”
ƒuƒoƒea tɔ asi ame eve dzi, ame siawoe nye yosef yusto si wogayɔna be basaba kple matias, be woatia wo dometɔ ɖeka
eya megbe la wodo gbe ɖa gblɔ be, “aƒetɔ, wòe nya ame sia ame ƒe dzime, eya ta fia mí ame si nètia le ame eve siawo dome
be wòaxɔ apostolonyenye ƒe dɔ sia ɖe yuda teƒe, ame si gblẽ dɔa ɖi le esime wòyi teƒe si dzee
”
le esia megbe la, woda akɔ eye wòdze matias dzi ale wotiae abe apostolo ene kpe ɖe ame wuiɖekɛ mamlɛawo ŋu
le yesu ƒe ku kple tsitretsitsi ƒe kwasiɖa adre megbe la, pentekoste ŋkekenyui la gaɖo
yesu dzixɔsela siawo gaƒo wo ɖokuiwo nu ƒu ɖe teƒe ɖeka henɔ gbe dom ɖa le ɖekawɔwɔ blibo me
kasia wose gbeɖiɖi aɖe abe ya sesẽ aɖe ƒe ƒoƒo ene le xɔa tame tututu, eye aƒea me katã yɔ kple gbeɖiɖia
enumake nane si ɖi dzobibi ƒe aɖewo la dze ɖe wo dometɔ ɖe sia ɖe ƒe tame,
kasia, gbɔgbɔ kɔkɔe la yɔ ame sia ame si le afi ma la me fũ eye wode asi gbegbɔgblɔ bubu si womenya tsã o la gbɔgblɔ me elabena gbɔgbɔ kɔkɔe la na ŋutete sia wo
le ɣemaɣi hã la, yudatɔ mawuvɔ̃la geɖewo tso dukɔ vovovowo me va yerusalem be yeawoɖu ŋkeke tɔxɛ sia
esi wose ɣli sesẽ si nɔ ɖiɖim le afi si apostoloawo nɔ la, ame geɖewo ŋutɔ ɖe abla va teƒea be yewoakpɔ nu si nɔ edzi yim ɖa
ame siawo ƒe nu ku ŋutɔ esi wose nusrɔ̃lawo wonɔ gbe vovovowo gblɔm eye ame sia ame se wonɔ eƒe degbe gblɔm
nu sia wɔ nuku na amedzroawo ale gbegbe be wogblɔ be, “ame siawo katã ɖe, menye galileatɔwoe wonye oa?
ke ale ke wɔ míese wole anyigba siwo dzi wodzi mía dometɔ ɖe sia ɖe ɖo la ƒe gbe gblɔm mahã?
mía dometɔ aɖewo nye patiatɔwo, ɖewo nye midiatɔwo kple elamtɔwo, bubuwo hã tso mesopotamia, yudea, kapadokia, ponto kple asia nutowo me
ame aɖewo gɔ̃ hã tso keke frigia, pamfilia, egipte kple libia si le kirene gbɔ
ẽ, ame aɖewo tso roma gɔ̃
ame siawo nye yudatɔ vavãwo kple trɔ̃subɔla siwo ŋutɔ trɔ zu yudatɔwo, eye bubuwo hã nye kretatɔwo kple arabiatɔwo
mía dometɔ ɖe sia aɖe se ame siawo le mawu ƒe nukunu gãwo ƒe nya gblɔm le eya ŋutɔ degbe me!”
ameha blibo la ƒe nu ku eye woƒe mo wɔ yaa le nyadzɔdzɔ sia ta eye wobia wo nɔewo be, “nu sia gɔme ɖe?”
gake ame aɖewo ya nɔ ameha la me nɔ fewu ɖum le apostoloawo ŋu be, “ame siawo la, aha yeye womu, menye nu tɔxɛ aɖekee le dzɔdzɔm o
”
azɔ la petro kple apostolo wuiɖekɛawo tsi tre eye petro ƒo nu na wo kple gbe sesẽ be, “agoo na mi, yudaeatɔwo, mi amedzrowo kple yerusalem nɔlawo siaa, miɖo to miasee!
mia dometɔ aɖewo le gbɔgblɔm be ahae le mía mum, ke medi be mianya nyui be mía dometɔ aɖeke mede nu aha me ŋdi sia o
miawo ŋutɔwo mienyae be ŋu meke haɖe na ahanono o elabe ŋdi ga asieke me ko míele fifia
ke boŋ nu si teƒe kpɔm miele ŋdi sia la nye nu si nyagblɔɖila yoel gblɔ ɖi xoxoxo ƒe alafa nanewoe nye esi va yi be,
‘le ŋkeke mamlɛawo me la, mawu gblɔ be makɔ nye gbɔgbɔ ɖe amegbetɔƒomewo katã dzi
esia ana be mia viŋutsuwo kple mia vinyɔnuwo agblɔ nya ɖi
hekpe ɖe esia ŋu la, mia viŋutsuwo akpɔ ŋutegawo eye ame tsitsiwo hã aku drɔ̃e le nu siwo ava dzɔ la ŋuti
ẽ, gbɔgbɔ la ayɔ nye subɔlawo katã me, ŋutsuwo kple nyɔnuwo siaa, ale be woagblɔ nya ɖi
mana nukunuwo nadzɔ le dziŋgɔlĩ me kple anyigba dzi siaa, eye wòadze abe ʋu, dzobibi kple dzudzɔtutu
kɔlikɔli ene
hafi ŋkeke dziŋɔ si aƒetɔ la ɖo da ɖi nava la, ɣe atrɔ zu viviti eye ɣleti abia hẽ abe ʋu ene
ke ame si abia nublanuikpɔkpɔ tso aƒetɔ la gbɔ la akpɔ ɖeɖe
’”
petro yi eƒe nuƒoa dzi gblɔ be, “mi israeltɔwo, miɖo to miasee! mawu wɔ nukunu klitsu geɖewo le mia dome to yesu nazaretitɔ la dzi, be yeatsɔ aɖo kpe edzii be, yesu nye ye vi vavã
nu siawo katã le nyanya me na mi pɛpɛpɛ
azɔ, abe ale si mawu ŋutɔ wɔ ɖoɖo da ɖi xoxo ene la, eɖe mɔ na mi, mieto roma dziɖuɖua dzi klã yesu ɖe atitsoga ŋu eye miewui
gake mawu ŋutɔ gaɖe yesu tso ku ƒe ŋɔdzi me, fɔe ɖe tsitre tso ame kukuwo dome, elabena ku ƒe ŋusẽ mete ŋu ɖu yesu dzi o
”fia david ƒo nu tso yesu ŋu be, ‘menya be nye aƒetɔ la le gbɔnye ɖaa
ekpena ɖe ŋunye, ẽ, mawu ƒe ŋusẽ gã la xɔna nam
”‘esia ta dzidzɔ blibo yɔ nye dzime eye mele mawu kafum ɖaa gbe sia gbe
kakaɖedzi le asinye hã be nu sia nu anyo nam le ku me gɔ̃ hã
”‘mawu, magblẽ nye luʋɔ ɖe tsiẽƒe o, eye mana be e ƒe kɔkɔetɔ la ƒe ŋutilã nanyunyɔ o
”‘àna magbɔ agbe eye makpɔ dzidzɔ blibo le gbɔwo
’”
petro yi edzi be, “nɔviwo, mibu tame nyuie ! mía togbui david menɔ nu ƒom le eɖokui ŋuti esi wògblɔ nya siwo megblɔ na mi la o
elabena david ku xoxoxo eye eƒe yɔdo gɔ̃ hã le mía dome afii
david nye nyagblɔɖila eye enya be mawu do ŋugbe matrɔmatrɔ da ɖi be, david ƒe dzidzimevi ɖeka ava zu mesia la eye wòanɔ david ƒe fiazikpui dzi aɖu fia
gawu la david kpɔ nu siwo ava dzɔ le ŋgɔgbea eye wògblɔe ɖi le mesia la ƒe tsitretsitsi tso ame kukuwo dome ŋu be, eƒe luʋɔ matsi tsiẽƒe o, eye eƒe ŋutilã manyunyɔ o
yesu ŋue david gblɔ nya siawo tsoe eye le nyateƒe me la, mí katã míate ŋu aɖi ɖase be mawu fɔ yesu tso ame kukuwo dome vavã
”ke fifia la, yesu bɔbɔ nɔ bubu ƒe fiazikpui kɔkɔtɔ dzi le mawu ŋutɔ gbɔ tututu
eye abe ale si fofo la ŋutɔ do ŋugbee ene la, ena ŋusẽe be wòaɖo gbɔgbɔ kɔkɔe la ɖe mía me eye eya ƒe dɔwɔnae nye nu siwo kpɔm miele kple nu siwo sem mièle fifia
elabena david melia yi dziƒo o, gake egblɔ be, ‘aƒetɔ la gblɔ na nye aƒetɔ be
nɔ anyi ɖe nye nuɖusime
va se ɖe esime mawɔ wò futɔwo wò afɔɖodzinuwoe
’
”eya ta mika ɖe edzi na israel bliboa be mawu wɔ yesu sia, ame si miawo mieklã ɖe ati ŋu la aƒetɔ la kple kristo la siaa
”
petro ƒe nyawo wɔ dɔ ɖe ameha la dzi ale gbegbe be wo dometɔ aɖewo bia petro kple apostolo bubuawo be, “nɔviwo, nu ka wɔ ge míala?”
petro ɖo eŋu na wo be, “ele be mia dometɔ ɖe sia ɖe nadzudzɔ nu vɔ̃ wɔwɔ, atrɔ ɖe mawu ŋu eye woade mawutsi ta na mi le yesu kristo ƒe ŋkɔ me bena woatsɔ miaƒe nu vɔ̃wo ake mi
ne miewɔ esia la ekema miawo hã miaxɔ nunana sia, si nye gbɔgbɔ kɔkɔe la
elabe kristo do gbɔgbɔ kɔkɔe la ŋugbe na mia dome ame sia ame si aƒetɔ mawu ŋutɔ yɔ va eɖokui gbɔe eye menye miawo ɖeɖe ko o, ke boŋ na mia viwo kple ame siwo tso dukɔ bubuwo me gɔ̃ hã
”
petro yi dzi hegblɔ mawunya didi aɖe na ameha la
eƒo nu le yesu ŋu na wo eye wòbia tso wo si be woadze agbagba adzudzɔ nu vɔ̃ wɔwɔ eye woaɖe wo ɖokuiwo ɖa tso nu vɔ̃ɖi siwo le edzi yim le dukɔa me la gbɔ
ame abe akpe etɔ̃ sɔŋ xɔ petro ƒe nyawo dzi se ale be wona wòde mawutsi ta na wo gbe ma gbe ke
ame siawo ge ɖe xɔsetɔwo ƒe habɔbɔ me eye wo katã wodoa go edziedzi hesrɔ̃a mawunya tso apostoloawo gbɔ; wodoa gbe ɖa eye woɖua aƒetɔ ƒe nuɖuɖu kɔkɔe la hã
wo katã nɔ anyi le vɔvɔ̃ tɔxɛ me eye apostoloawo hã wɔ nukunu geɖewo wokpɔ
xɔsetɔwo katã nɔ teƒe ɖeka, wowɔ woƒe nuwo katã hamenui
wotsɔ woƒe kesinɔnuwo kple nunɔamesiwo dzra eye woma ga la na ame sia ame ɖe eƒe hiahiã nu
wokpea ta ɖe gbedoxɔ la me gbe sia gbe hesubɔa mawu
wogamaa wo ɖokuiwo ɖe ha suesuewo me hã eye wodoa go le wo nɔewo ƒe aƒewo me heɖua aƒetɔ ƒe nuɖuɖu kɔkɔe la
woɖua nu ɖekae hã dzidzɔtɔe,
wonɔa akpedada na mawu, dzi ɖaa, amewo katã kpɔa ŋudzedze nyuie le xɔsetɔ siawo ŋuti eye aƒetɔ la tsɔa ame siwo kpɔ xɔxɔ la kpena ɖe wo ŋuti gbe sia gbe
gbe ɖeka le ɣetrɔ ga etɔ̃ me la, petro kple yohanes yi gbedoxɔ la me be yewoaɖado gbe ɖa abe ale si wowɔnɛ ɖaa ene
esi woɖo gbedoxɔa gbɔ la, wokpɔ tekunɔ aɖe si wokɔ va da ɖe agbo si woyɔna be “agbo nyui” la nu
amea nye tekunɔ tso eƒe dzɔdzɔme ke eye gbe sia gbe la eƒe ƒometɔwo kɔnɛ va dana ɖe agbo sia nu be wòabia nu le afi ma
esi petro kple yohanes to tekunɔ sia ŋu va yina ko la, edo ɣli bia wo be woana ga ye
petro kple yohanes trɔ kpɔe dũ eye petro gblɔ nɛ be, “nɔvi, fɔ ta nãkpɔ míaƒe ŋkume
”
tekunɔ la fɔ ŋku ɖe wo dzi gãa henɔ mɔ kpɔm be woana ga ye
petro gblɔ nɛ be, “nɔvi, klosalo kple sika mele asinye o, ke nu si le asinye lae mana wò
le yesu kristo, nazaretitɔ la ƒe ŋkɔ me, tsi tre nãzɔ azɔli
”
ale petro do asi ɖa lé tekunɔ la ƒe alɔnu be wòatsi tre
kasia dɔnɔ la kpɔ be ŋusẽ ɖo yeƒe afɔ kple drikame ŋu
ale wòti kpo, tsi tre hede asi azɔlizɔzɔ me
enɔ kpo tim nɔ zɔzɔm alea henɔ mawu kafum eye wòdze petro kple yohanes yome ge ɖe gbedoxɔa me
ame siwo katã kpɔ ame sia wònɔ zɔzɔm nɔ mawu kafum la
de dzesii be eyae nye ŋutsu ma si nɔa nu biam le gbedoxɔ la ƒe agbo si woyɔna be ‘nyui’ la nu; woƒe nu ku eye woƒe mo wɔ yaa le nu si dzɔ ɖe edzi la ŋu
petro gblɔ mawunya na ame siwo le gbedoxɔ la me
nuwɔametɔ sia nɔ petro kple yohanes ŋu kplikplikpli va ɖo gbedoxɔa ƒe akpa si woyɔna be salomo ƒe akpata la me eye ameha la ƒo zi va wo gbɔ le afi ma
le afi sia la, ame sia ame tɔ te ɖi nɔ nu wɔnuku sia teƒe kpɔm kple vɔvɔ̃
enumake petro wɔ mɔnukpɔkpɔ sia ŋutidɔ heƒo nu na ameha la
egblɔ na wo be, “israeltɔwo, nu ka ta nuwɔna sia wɔ nuku na mi alea gbegbe eye miebu be ŋusẽ tɔxɛ aɖee le míawo ŋutɔwo si alo míaƒe kɔkɔenyenye tae míete ŋu da gbe le ame sia ŋu ale be wòte ŋu le zɔzɔm hã?”
medi be eme nakɔ na mi nyuie be mawu si nye abraham, isak, yakɔb kple mía tɔgbuitɔgbuiwo ƒe mawu lae da gbe le ame sia ŋu be yeatsɔ ade bubu eƒe subɔla yesu kristo ŋu
yesu kristo siae nye ame si gbɔ miawo miegbe nu le le pilato ŋkume, togbɔ be pilato dze agbagba ale gbegbe be yeaɖe asi le eŋu, aɖe eƒe agbe tso ku me hafi hã
medze mia ŋu be wòaɖe asi le ame kɔkɔe vɔ̃mawɔla sia ŋu o, ke boŋ miebia be wòaɖe asi le hlɔ̃dola ŋu boŋ
ẽ, miewu ame si me agbe doa go tsona la, gake mawu fɔe ɖe tsitre tso ame kukuwo dome
nye kple yohanes míate ŋu aɖi ɖase kɔtee le esia ŋu be esi miewui vɔ la, míedo goe, agbagbe, ŋkume kple ŋkume
”yesu ƒe ŋkɔe da gbe le dɔnɔ sia ŋu
miawo ŋutɔ mienya nuwɔametɔ si ƒomevi wònye va yi
le nyateƒe me la, yesu dzixɔse si mawu ŋutɔ na mí la ƒe ŋusẽ mee dɔnɔ sia kpɔ hayahaya blibo sia tsoe
”
“nɔviwo, menya be nu si miewɔ ɖe yesu ŋu la, mienya hafi wɔe o
nenema kee nye mia nunɔlawo hã
ke to wɔna siawo me la, mawu na be nu siwo nyagblɔɖilawo gblɔ da ɖi be ele be mesia la nakpe fu nenema la va eme pɛpɛpɛ
ke azɔ la nɔviwo, mitrɔ miaƒe susu kple nɔnɔme ɖe mawu ŋu, eye mitsɔ mia ɖokuiwo nɛ ale be mawu hã natsɔ miaƒe nu vɔ̃wo ake mi eye wòana be miakpɔ dzidzeme
gawu la, mawu agaɖo yesu miaƒe mesia la ɖe mi
ẽ, abe ale si nyagblɔɖilawo gblɔe da ɖi xoxoxo ene la, ele be yesu nanɔ dziƒo va se ɖe esime woaɖe nu vɔ̃ ɖa le nu sia nu ŋu keŋkekeŋ
mose hã gblɔe xoxo be, ‘ɣeyiɣi gbɔna esi mawu ŋutɔ aɖo nyagblɔɖila tɔxɛ aɖe ɖe mia dome abe nye mose pɛpɛpɛ ene
anyo na mi be miaɖo to ame sia ƒe gbe
elabena woatsrɔ̃ ame sia ame si mase eƒe gbe awɔ ɖe edzi o
’
“samuel kple nyagblɔɖila bubuawo tso samuel ŋɔli va ɖo fifia hã ƒo nu tso nu siwo le dzɔdzɔm egbegbe la ŋu
miawoe nye nyagblɔɖila siawo ƒe dzidzimeviwo eye ŋugbe si mawu do na mia tɔgbuiwo la, miawo hã miele eme
mawu do ŋugbe na abraham be, ‘woayra xexeame blibo la to wò dzidzimeviwo dzi
’
le ŋugbedodo sia ta, esi mawu ɖo via ɖe xexea me la, eɖoe ɖe israel dukɔ la gbɔ gbã be wòakplɔ mi, miadzudzɔ nu vɔ̃ wɔwɔ, atrɔ va mawu gbɔ
”
esi petro kple yohanes nɔ nu ƒom na ameawo alea la, osɔfogãwo kple gbedoxɔŋudzɔlawo ƒe amegã kpakple zadukitɔwo dometɔ aɖewo va do ɖe wo dzi
ale si petro kple yohanes nɔ gbeƒã ɖem be yesu gagbɔ agbe tso ame kukuwo dome la nye nu si mevivi wo nu kura o
eya ta wolé petro kple yohanes, gake esi fiẽ ɖo xoxo ta la, wotsɔ wo ame evea de gaxɔ me be woadɔ afi ma ŋu nake
togbɔ be wòva me alea hã la, ame geɖe siwo se petro kple yohanes ƒe nyagbɔgblɔ gbe ma gbe la xɔe se hetrɔ dzime eye wozu xɔsetɔwo ale xɔsetɔwo katã ƒe xexlẽme va ɖo abe akpe atɔ̃ ene
le ŋufɔke la, yudatɔwo ƒe osɔfogãwo, agbalẽfialawo kple dumemegãwo kpe ta le yerusalem
takpekpea me nɔla aɖewo nye anas si nye osɔfogã, kayafa, yohanes, aleksandro kple anas ƒe ƒometɔ aɖewo
wokplɔ petro kple yohanes va woƒe ŋkumee
takpekpea me nɔlawo bia petro kple yohanes be, “ame kae na ŋusẽ mi be miawɔ nu sia?”
enumake gbɔgbɔ kɔkɔe la do ŋusẽ petro eye wòɖo eŋu na wo be,
“osɔfogã, bubutɔwo, kple dumegãwo, nenye tekunɔ sia ƒe hayahaya tae miele gbe biam mí la,
ekema medi be mi kple israeltɔwo katã mianya kɔtee be, to ŋusẽ tɔxɛ si le yesu kristo nazaretitɔ la ƒe ŋkɔ mee ame sia kpɔ lamesẽ le
yesu siae nye mesia ame si miawo miewu, ke mawu fɔe ɖe agbe tso ame kukuwo dome
eya ƒe ŋusẽe na be dɔnɔ sia tsi tre ɖe mia dome fifi laa, eye eƒe lãme sẽ
mawunya gblɔe be, ‘kpe si xɔtulawo gbe la eya kee trɔna zua dzogoedzikpe
’
yesu ɖeka pɛ ko dzie ame sia ame ato hafi akpɔ ɖeɖe
ame aɖeke megali le xexea me godoo si ate ŋu axɔ na amegbetɔ aɖeke wu yesu o
”
ŋusẽ tɔxɛ si ɖo petro kple yohanes me be wote ŋu ɖo nyawo ŋu alea la, wɔ nuku na takpekpea ŋutɔ, elabena wonya be petro kple yohanes menya agbalẽ o
takpekpea kpɔe dze sii be, yesu yomenɔnɔ tae wote ŋu kpɔ ŋusẽ sia
gawu la, esi wònye be dɔnɔ si ŋu woda gbe le hã nɔ tsitre ɖe wo dome ta la, ɖe ko wònɔ na takpekpea me nɔlawo be woalɔ̃ be ŋusẽ aɖe le petro kple yohanes si vavã
le esia ta wona wokplɔ petro kple yohanes do goe le xɔa me ale be woate ŋu akpɔ mɔnu abu tame le nya la ŋu
azɔ takpekpea me nɔlawo bia wo nɔewo be, “nu ka tututue míawɔ ame eve siawo? enye nyateƒe matrɔmatrɔ be woda gbe le nuwɔametɔ sia ŋu vavã eye nukunu sia ɖi hoo le yerusalem du bliboa me
gake hã ɖewohĩ míate ŋu axe mɔ na wo be woagakaka woƒe nya si gblɔm wole le yesu kple ame kukuwo ƒe tsitretsitsi ŋu ayi dzii o
míayɔ wo ado vɔvɔ̃ na wo be ne wogakatse gblɔ nya tso yesu ŋu la, manyo na wo kura o!”
ale wogayɔ petro kple yohanes va wo dome eye wode se na wo vevie be yewomedi be yewoagasee alo akpɔ wo woanɔ nu fiam tso yesu ŋu le teƒe aɖeke kura o
ke petro kple yohanes ɖo eŋu gblɔ na wo be, “miawo ŋutɔwo mibu eŋu kpɔ be enyo be míase amegbetɔ ƒe gbe agbe mawu ƒe gbedziwɔwɔ hã?
asesẽ na mí ŋutɔ be míadzudzɔ nuƒoƒo le nu wɔnuku siwo míekpɔ kɔtee be yesu wɔ kple nya siwo wògblɔ la ŋu
”
ke takpekpea me nɔlawo gaklẽ ŋku do wo hede se na wo be woadzudzɔ nyawo gbɔgblɔ
emegbe la woɖe asi le wo ŋu wodzo elabena womenya ale si tututu woawɔ ahe to na wo ale be zi matɔ le dua me o, elabena ame sia ame kloe le dua me nɔ mawu kafum le nukunu gã si wòwɔ to petro kple yohanes dzi la ta
esia nye be woda gbe le ame si nye tekunɔ ƒe blaene sɔŋ la ŋu
esi woɖe asi le petro kple yohanes ŋu tete ko la, woti wo tɔ nusrɔ̃lawo bubuawo yii ɖagblɔ nu siwo katã dzɔ ɖe wo dzi la na wo
enumake wo katã woƒo ƒu do gbe ɖa gblɔ be, “o aƒetɔ mawu gã, wò ame si wɔ dziƒo, anyigba, atsiaƒu kple emenuwo katã,
wò gbɔgbɔ kɔkɔe la ƒo nu to mía tɔgbui david dzi be, ‘nu ka ta trɔ̃subɔlawo do dziku ɖe mawu ŋu eye dukɔwo hã le bablawo wɔm dzodzro ɖo?
ẽ, anyigbadzifiawo wɔ ɖeka be yewoaho aʋa ɖe mawu kple mesia la ŋu!”
”nu sia tututue le dzɔdzɔm le mía dome egbe le yerusalem du sia me! elabena fia herodes kple pontio pilato kple trɔ̃subɔlawo katã kpakple israelviwo gɔ̃ hã wɔ ɖeka hetsi tre ɖe viwò yesu, wò dɔla kɔkɔe si dzi
nèda asi ɖo la ŋu
ke nu si wò ŋutɔ nèɖo da ɖi le wò nunya kple ŋusẽ me xoxo la eya ko woate ŋu awɔ
azɔ mía mawu, wò ŋutɔ se ale si wole kakam ɖe mía ŋui la ɖa! na dzideƒo blibo mí wò subɔlawo be míate ŋu agblɔ wò nya kple
agbe eye na ŋusẽ mí be míate ŋu ada gbe le dɔnɔwo ŋu, awɔ nukunu gãwo le wò dɔla kɔkɔe, yesu, ƒe ŋkɔ me
”
esi wodo gbe ɖa vɔ alea ko la xɔ si me wonɔ la ʋuʋu sesĩe eye gbɔgbɔ kɔkɔe la ge ɖe wo dometɔ ɖe sia ɖe me ale be wogakpɔ ŋusẽ hegblɔ mawu ƒe nya la kple dzideƒo gã blibo
xɔsetɔ siawo katã ƒe dziwo kple susuwo nɔ ɖeka
wo dometɔ aɖeke mebuna be nu si le ye si la nye ye ɖeka ko tɔ o, ke boŋ womaa nuwo ɖe wo nɔewo dome
apostolowo kpɔ ŋusẽ gblɔ mawunya detowo heɖe gbeƒã aƒetɔ yesu ƒe tsitretsitsi tso ame kukuwo dome eye amenuveve gã le wo katã dzi
koɖoɖo aɖeke menɔ anyi o, elabena ame siwo si nuwo nɔ abe anyigba, xɔ kple bubuwo ene la dzra wo
hetsɔ ga la vɛ na apostoloawo wona wo dometɔ ɖe sia ɖe ɖe eƒe hiahiã nu
yosef, levitɔ, ame si wodzi le kipro eye apostoloawo yɔna hã be barnaba, si gɔme woɖe be “dzideƒovi”
dzra eƒe agble hetsɔ ga la katã vɛ na apostoloawo
ŋutsu aɖe si woyɔna be anania kple srɔ̃a safira hã dzra anyigba,
ke anania tsɔ ga la ƒe ɖe dzra ɖo hafi tsɔ mamlɛa vɛ na apostoloawo be eyae nye ga si yekpɔ
nuwɔna sia nɔ nyanya me na srɔ̃a, safĩra, hã
ke petro biae be, “anania, nu ka ta nèɖe mɔ na satan be wòva xɔ aƒe ɖe mewò alea? menye amegbetɔ blem nèle o, ke boŋ gbɔgbɔ kɔkɔe la blem nèle
anyigba la, wò ŋutɔ tɔwòe eye ne edze ŋuwò la, ãte ŋu adzrae, ke ne mèlɔ̃ o hã la, mãdzrae o
nenema ke esi nèdzrae vɔ la, ŋusẽ le asiwò be nãtsɔ ga la ƒe akpa si dze ŋuwò la vɛ na mí
ke nu ka tae nètsɔ ga la ƒe ɖe dzra ɖo heva le gbɔgblɔm be ga la katãe nye esia? menye amegbetɔ blem nèle o ke boŋ mawu ŋutɔ blem nèle
”
esi anania se nya sia tete ko la emu dze anyi enumake heku
vɔvɔ̃ ɖo ame sia ame ŋutɔ
ke ɖekakpui siwo kpɔ eteƒe la bla avɔ ɖe ame kukua ŋu hekɔe yi ɖaɖi
abe gaƒoƒo etɔ̃ megbe ene la, anania srɔ̃, safĩra, hã va ɖo
eya menya nu si dzɔ ɖe srɔ̃a dzi o
petro biae be, “safĩra, ga home ale kple alee miekpɔ tso anyigba si miedzra mea?” safĩra ɖo eŋu enumake bobobo be, “ẽ, nenema tututue míekpɔ
”
petro gblɔ na safĩra be, “nu ka ta mi kple srɔ̃wò, anania, miewɔ ɖeka be yewoate aƒetɔ la ƒe gbɔgbɔ kpɔ mahã? đekakpui siwo ɖi wò aƒetɔ ƒe kukua woe nye ema le xɔa godo le wò hã lalam
”
enumake safĩra hã mu dze anyi heku, eye esi ɖekakpuiawo va kpɔ eƒe kukua le anyigba la, wokɔ eya hã yi ɖaɖi ɖe srɔ̃a xa
nyadzɔdzɔ sia de vɔvɔ̃ gã aɖe hame blibo la kple ame siwo katã see la me
le ɣeyiɣi siawo me la, apostoloawo ƒoa ƒu edziedzi ɖe gbedoxɔ ƒe akpa si woyɔna be salomo ƒe akpata la me, eye wonɔa dzesi kple nukunu geɖewo wɔm le afi ma
ame geɖewo metea ŋu doa dzi tena ɖe apostoloawo ŋu tututu o, ke hã ame sia ame tsɔ bubu tɔxɛ blibo na wo
ame geɖewo ŋutɔ, ŋutsu kple nyɔnu siwo xɔ se la ge ɖe aƒetɔ ƒe ha la me
đe apostoloawo ƒe nukunuwɔwɔwo ta la, amewo kɔa dɔnɔwo dana ɖe abawo dzi le mɔwo to be ne petro va yina la, eƒe vɔvɔlĩ nadze wo dzi
zi gã aɖe tɔ le kɔƒe siwo ƒo xlã yerusalem la me eye amewo tsɔ woƒe dɔnɔwo kple ame siwo me gbɔgbɔ vɔ̃wo le la vɛ eye wòda gbe le wo dometɔ ɖe sia ɖe ŋu
ke osɔfogã la kple eŋume siwo tso zadukitɔwo ƒe kɔmama la me la yɔ fũ kple ŋuʋaʋã
ale wolé apostoloawo de gaxɔ me
ke le zã me la, mawudɔla aɖe va apostoloawo gbɔ le gaxɔa me
eʋu gaxɔa ƒe agbowo eye wòkplɔ wo do goe
egblɔ na wo be,
“miyi gbedoxɔ la me eye miagblɔ agbe yeye sia ƒe nya na ame sia ame
”
apostoloawo va ɖo gbedoxɔa me le ŋdi kanya eye wodze mawunyagbɔgblɔ gɔme
sẽ ko la, osɔfogã la kple eŋumewo hã va ɖo gbedoxɔ la me
woyɔ yudatɔwo ƒe takpekpe gã me nɔlawo ƒo ƒu ɖe woƒe takpeƒe, eye wodɔ asrafoawo ɖa be woayi aɖakplɔ apostoloawo tso gaxɔ la me vɛ ne yewoadrɔ̃ ʋɔnu wo
ke esi asrafoawo yi la, womekpɔ apostoloawo le gaxɔa me o, ale wotrɔ yi ɖagblɔ na takpekpea me nɔlawo be,
“esi míede la, asrafowo nɔ agboa nu dzɔm pɛpɛpɛ eye ʋɔtrua hã nɔ tutu goŋgoŋgoŋ gake esi míeʋu ʋɔa hege ɖe eme la, míekpɔ ame aɖeke le teƒea o
”
nya sia ʋuʋu asrafo siwo kpɔa gbedoxɔa dzi ƒe amegã kple osɔfogãwo ŋutɔ eye woƒe dzi gbã
womenya nu si tututu ava dzɔ ɖe esia yome o eye womenya ɣekaɣi tututu hã nu siawo nu ava yi o
ke ame aɖe va gblɔ na wo be, ame siwo wolé de gaxɔ me la woe nye ma le nya gblɔm na ameawo ŋusẽtɔe le gbedoxɔ la me
enumake, asrafowo ƒe amegã kplɔ etevi aɖewo ɖe asi eye woyi ɖalé apostoloawo
asrafoawo kpɔ egbɔ be yewomelé wo sesẽtɔe o, elabe wonɔ vɔvɔ̃m be ne yewowɔ esia la, ɖewohĩ ameha gã si le afi ma la aƒu kpe yewo awu
wokplɔ apostoloawo va sanhedrin la ƒe ŋkume be osɔfogã nabia gbe wo
esi apostoloawo va ɖo takpekpea me nɔlawo ŋkume la, osɔfogã bia be, “menye ɖe míede se na mi be miadzudzɔ yesu sia ƒe ŋutinya gbɔgblɔ oa? ke azɔ kura boŋ miekaka nya sia ɖe yerusalem du bliboa me kple susu be amewo nabu fɔ mí be míeda vo be míewu yesu sia!”
petro ɖe etɔwo nu gblɔ be, “ele na mí be míawɔ ɖe mawu ƒe gbe dzi ke menye ɖe amegbetɔ tɔ dzi o
esi miewu yesu si mieklã ɖe ati ŋu la, mía tɔgbuitɔgbuiwo ƒe mawu la ŋutɔ gafɔe ɖe tsitre tso ame kukuwo dome
eye mawu tsɔ ŋusẽ blibo doe ɖe dzi be wòanye fiavi kple đela ale be to eya dzi la, israelviwo nakpɔ mɔnu atrɔ woƒe agbenɔnɔ ale be woatsɔ wo ƒe nu vɔ̃wo ake wo
míawo ŋutɔwo míekpɔ nu sia teƒe tsitotsito eye gbɔgbɔ kɔkɔe si mawu naa ame siwo wɔa eƒe gbe dzi la ɖi ɖase le nu siawo ŋu hã
”
petro ƒe nya sia wɔ abe ɖe wòtsɔ ami kɔ ɖe dzo me ene, takpekpea me nɔlawo katã nyra; wodo dziku blibo eye woɖoe be yewoawu apostoloawo
ke ametsitsiawo dometɔ ɖeka si ŋkɔe nye gamaliel ame si hã nye farisitɔ xɔŋkɔ aɖe si nya xɔsenyawo ƒe sea nyuie la, tsi tre heƒo nu na takpekpea me nɔlawo
ke hafi wòadze nua ƒoƒo gɔme la, ebia be woakplɔ apostoloawo aɖe kpɔe vie
azɔ gamaliel trɔ ɖe etɔwo gbɔ gblɔ na wo be, “mía tɔ, israeltɔwo, mikpɔ nyuie le ɖoɖo si wɔm miele ɖe ame siawo ŋu la ŋuti
miawo ŋutɔwo miaɖo ŋku edzi kɔtee be, ɣeyiɣi aɖe va yi la, ɖekakpui aɖe va do ɖe mía dome eye wòwɔ eɖokui hlodzoo be yenye ame gã aɖe
ẽ, le nyateƒe me la, ame abe alafa ene sɔŋ dze eyome
ke nu kae va dzɔ? wowu eya ŋutɔ eye eyomedzelawo katã kaka gbẽ, ke nya vɔ̃ aɖeke medzɔ o
le eya megbe la ame bubu hã gava do
ame sia nye yuda si tso galilea
eya hã dze agbagba he amewo ɖe eɖokui ŋu abe eƒe nusrɔ̃lawo ene, le ŋkɔŋɔŋlɔ ŋkekeawo me
gake, eya hã va ku eye eyomedzelawo kaka
”
gamaliel yi dzi be, “tɔnyetɔwo, aɖaŋu si medi be maɖo na mie nye be, miɖe asi le ame siawo ŋu kpoo
ne wònye woawo ŋutɔ ƒe nufiafia kakam wole la, ekema eteƒe madidi o, nu sia nu awu enu
gake nenye mawu ƒe dɔ wɔm wole vavã la, ekema miate ŋu atsi enu gbeɖe o
gawu la, ne miekpɔ nyuie o la, miakpɔ be yewole kame tem kple mawu
”
takpekpea me nɔlawo xɔ gamaliel ƒe aɖaŋu sia ale woyɔ apotoloawo vɛ eye woƒo wo
emegbe wode se na wo be woagagblɔ nya aɖeke le yesu ƒe ŋkɔ me gbeɖe o, eye woɖe asi le wo ŋu
apostoloawo ɖe abla do go le takpexɔa me kple dzidzɔ blibo be wodo ŋukpe yewo le yesu ƒe ŋkɔ ta
azɔ woyi edzi nɔ nya gblɔm gbe sia gbe le gbedoxɔa me kple woƒe aƒewo me siaa be yesue nye mesia la
esime xɔsetɔawo ƒe xexlẽme va nɔ dzidzim ɖe edzi atraɖii ta la, liʋiliʋĩlilĩ aɖewo va nɔ ta dom ɖa le wo dome
wo dometɔ siwo nye helatɔwo la gblɔ bena ameŋkumekpɔkpɔ le ta dom ɖa le nuɖuɖumama me, elabena womenaa nuɖuɖu helatɔ siwo nye ahosiwo la wòdea hebritɔ siwo hã nye ahosiwo la tɔ nu o
le esia ta la, apostolo wuieveawo ƒo xɔsetɔwo katã nu ƒu hewɔ takpekpe aɖe
apostoloawo doe ɖe hamea gbɔ be,
“nɔviwo, mele be míawo míatsɔ nuɖuɖudzikpɔkpɔ awɔ míaƒe dɔ o
míaƒe dɔe nye be míagblɔ mawunya
eya ta mitsa ŋku le mia ɖokuiwo dome, miatia mia dometɔ adre siwo sea nu gɔme, gbɔgbɔ kɔkɔe la yɔ wo me fũ eye ame sia ame kpɔ ŋudzedze le wo ŋu
ne mietia ame siawo la ekema míatsɔ nuɖuɖudzikpɔdɔ sia ade wo si koŋ,
ale be míawo la míakpɔ ɣeyiɣi awɔ míaƒe dɔ si nye gbedodoɖa, mawunyagbɔgblɔ kple nufiafia amewo
”
nya sia me kɔ na hamea katã eya ta wotia ame adreawo
ame siwo wotia woe nye stefano, ame si ƒe xɔse de to eye wòyɔ fũ kple gbɔgbɔ kɔkɔe la
filipo, prokoro kple nikano, bubuwoe nye timon, parmena kple nikolas tso antioxia ame si nye trɔ̃subɔla si va zu yudatɔ
esi wotia ame adre siawo vɔ la wokplɔ wo va apostoloawo gbɔe eye wodo gbe ɖa ɖe wo ta heda asi ɖe wo dzi, yra wo
le esia megbe la apostoloawo kple xɔsetɔ bubuawo gblɔ mawunya le teƒeteƒewo eye yesu yomedzelawo ƒe xexlẽme dzi ɖe edzi fũ le yerusalem, nenema ke yudatɔwo ƒe osɔfo geɖewo gɔ̃ hã trɔ zu kristotɔwo
stefano ame si gbɔgbɔ kɔkɔe la yɔ fũ eye eƒe xɔse de to blibo la wɔ nukunu geɖewo le amewo dome
ke gbe ɖeka la, stefano do go yudatɔwo ƒe xɔsehabɔbɔ tɔxɛ aɖe si woyɔna be, “ablɔɖeviwo” la, me tɔwo eye ame siawo de asi nyahehe me kplii vevie
sẽ ko la, yudatɔ bubu siwo tso kirene, aleksandria le egipte kple kilikia kpakple asia la va kpe ɖe “ablɔɖeviawo” ŋu le nyaa hehe me
gake wo dometɔ aɖeke mete ŋu ɖu stefano dzi o, le eƒe nunya kple gbɔgbɔ si le eme la ta
le esia ta woyi ɖakpɔ gbevu aɖewo be woava ɖi aʋatsoɖase le stefano ŋu be eƒo fi de mose kple mawu ŋutɔ gɔ̃ hã
nya sia sese na be dua me tɔ geɖewo dze agbo vevie
wotso ɖe stefano ŋu eye yudatɔwo ƒe amegãwo kple agbalẽfialawo lée hekplɔe yi ɖe dumegãwo gbɔe
aʋatsoɖaseɖila siawo gaɖi ɖase ɖe eŋu le takpekpea me be, “yewo ŋutɔ yewose stefano wònɔ fewu ɖum le yerusalem gbedoxɔ la kple mose ƒe sewo ŋu
”
woyi dzi gblɔ be, “míese stefano gblɔ be, yesu nazaretitɔ sia, ava gbã gbedoxɔ la eye wòaɖe mose ƒe sewo katã ɖa
”
esi nu siawo nɔ edzi yim la, ame siwo katã nɔ takpekpea me la kpɔ be stefano ƒe mo trɔ nɔ keklẽm abe mawudɔla tɔ ene
osɔfogã la bia stefano be, “nɔvi, ɖe nya siwo katã wogblɔ le ŋuwò le eme vavãa ?”
stefano ƒo nu legbe aɖe heɖe nya me na wo be, “nɔvinyewo kple fofonyewo, misee ɖa!, mawu bubutɔ la ŋutɔ ɖe eɖokui fia mía tɔgbui abraham le esime wònɔ mesopotamia hafi wòva yi haran
mawu gblɔ nɛ be nekla eƒe ƒometɔwo katã eye wòabla agba, adzo adze mɔ ayi anyigba bubu aɖe sãa si yeafiae la dzi
ale abraham dzo le kaldea nyigba dzi heyi ɖanɔ haran, va se ɖe esime fofoa ku gblẽe ɖi
esia megbe la, mawu kplɔe va israel nyigba sia dzi
ke mawu metsɔ anyigba sia ƒe akpa aɖeke tete na abraham be wòanye etɔ o
“boŋ la mawu do ŋugbe nɛ be le ɣeyiɣi aɖewo megbe la, anyigba blibo la azu eya kple eƒe dzidzimeviwo tɔ, togbɔ be vi aɖeke menɔ abrahan si haɖe o hã
mawu gagblɔ na abraham be, eƒe dzidzimeviwo adzo le anyigba la dzi ayi aɖanɔ dzronyigba aɖe dzi ƒe alafa ene sɔŋ abe kluviwo ene
ke hã mawu do ŋugbe na abraham be yeahe to na dukɔ si aɖe aboyo israelviwo, eye emegbe la israelviwo agatrɔ va woƒe anyigba la dzi ava subɔ ye le afii
”
stefano yi eƒe nuƒoa dzi be, “mawu de se na abraham be wòatso aʋa na via ŋutsuviwo abe nubabla si le mawu kple abraham ƒe dzidzimeviwo dome la ƒe kpeɖodzinu ene
le esia ta esi isak si nye abraham viŋutsu xɔ ŋkeke enyi ko la, fofoa tso aʋa nɛ
isak ƒe viŋutsue nye yakɔb ame si hã ƒe viŋutsu wuieveawo me israel dukɔa ƒe tɔgbui wuieveawo dzɔ tso
yosef si nye yakɔb vi mamlɛtɔ la ƒe nu menyo nɔvia bubuawo ŋu kura o ale wodzrae na kluvisitsalawo, ame siwo kplɔe yi egipte abe kluvi ene
ke hã la, mawu nɔ kplii
ale gbegbe be wòɖee tso eƒe fukpekpewo katã me eye gawu la, mawu na be egipte fia farao kpɔ ŋudzedze le eŋu
le nunya manyagblɔ si mawu na yosef ta la farao tsɔe ɖo dudzikpɔla gãe le egipte dukɔa me eye wògaɖoe tatɔ le eƒe fiasã blibo la hã me
”
eva eme be dɔ sesẽ aɖe va to le egipte kple kanan nyigba dzi ale be, mía tɔgbuitɔgbuiwo kpe fu ŋutɔ
nuɖuɖu vɔ le wo si keŋkeŋ
yakɔb se be nuɖuɖu le egipte nyigba dzi ale wòdɔ viawo ɖa be woaɖaƒle ɖe vɛ
esi wogayi egipte zi evelia la, yosef ɖe eɖokui fia nɔviawo elabena womekpɔe dze sii zi gbãtɔ si wode afi ma la o
eɖe wo fia fia farao hã
yosef dɔ nɔviawo ɖa be ne woyi la, woakplɔ ye fofo yakɔb, ye nɔviwo kple woƒe ƒometɔwo katã, ame siwo ƒe xexlẽme nɔ ame blaadre-vɔ-atɔ̃ la vɛ na ye le egipte
esiae na be yakɔb kple viawo katã ʋu va tsi egipte afi si wo katã ku ɖo
eye wotsɔ yakɔb kple viawo va sikem eye woɖi wo ɖe yɔdo si abraham ƒle le hemor viwo gbɔ la me
”
esime ɣeyiɣi si mawu ɖo na abraham be yeaɖe eƒe dzidzimeviwo tso kluvinyenye me le egipte ɖo vɔ la israelviwo gadzi ɖe edzi fũ ŋutɔ le egipte
ke dzɔgbevɔ̃etɔe la woɖo fia bubu zikpuia dzi le egipte
fia sia menya naneke tso yosef ŋu o
le esia ta ewɔ tamesesẽ le mía tɔgbuitɔgbuiwo ŋu ale gbegbe be wòna wowu woƒe vidzĩwo
”le ɣeyiɣi sia me lɔƒo la, wodzi mose si nye ɖevi dzeɖekɛ aɖe
le se si nɔ anyi ɣemaɣi me ta la, esi wodzi mose la, edzilawo ɣlae ɖe xɔ me ɣleti etɔ̃ sɔŋ
ke esi wòva dzɔ be womagate ŋu aɣlae o ta la, wotsɔe yi ɖada ɖe teƒe aɖe
fia farao vinyɔnuvi va fɔe le afi ma ale wòtsɔe abe via ene hekpɔ edzi
wohe mose ɖe egiptetɔwo ƒe nunya nu ale wòtsi va zu fiavi xɔŋkɔ aɖe le nunya kple dɔwɔwɔ me
”esi mose xɔ abe ƒe blaene ene la, ewɔ susu gbe ɖeka be yeaɖi tsa aɖakpɔ ye nɔvi israelviwo ɖa
le tsaɖiɖi sia me la eva ke ɖe israel ɖakakpui aɖe kple egiptetɔ aɖe ŋu wonɔ dzre wɔm
mose kpɔe be egiptetɔ la nɔ israel ɖekakpuia ƒom nɔ funyafunya wɔmii eya ta edze egiptetɔ la dzi hewui
mose bui be wɔna sia ana be israelviwo axɔe se be mawue ɖo ye ɖa be yeava ɖe wo le aboyo me hafi gake womexɔe nenema o
”
le ŋufɔke la mose gaɖi tsa yi etɔ israelviwo gbɔ
kasiaa, ekpɔ israelvi dzidzi eve hã wonɔ dzre wɔm vevie
mose te ɖe wo ŋu enumake be yealé avu le wo dome
egblɔ na wo be, ‘nɔviwo, menyo kura be miawo ɖeɖe mianɔ dzre wɔm alea o eya ta midzudzɔ ne miawɔ ɖeka
’”
ke ame siawo dometɔ si ƒe nya medzɔ o la gblɔ na mose be wòakpɔ eya ŋutɔ ƒe nya gbɔ eye megade nu yewo tɔ me o
ebia mose be, ‘ame kae ɖo wò fia kple ʋɔnudrɔla ɖe mía dzi?’ eyi dzi bia mose be,
‘alo ɖe nèdi be yeaƒo nye hã awu abe ale si nèwu egiptetɔ ma etsɔ enea?”
nya sia sese te ɖe mose dzi ale gbegbe be wòsi dzo le nutomea yi ɖanɔ midian nyigba dzi afi si wòdzi eƒe viŋutsu eveawo le
le ƒe blaene megbe la, mawudɔla aɖe ɖe eɖokui fia mose le gbedzi le teƒe aɖe si te ɖe sinai to la ŋu
mawudɔla la ɖe eɖokui fiae le gbe aɖe si le dzo bim la me
esi mose kpɔ dzobibia la, ewɔ nuku nɛ ŋutɔ eya ta eƒu du yi teƒea be yeakpɔ nu si wònye
ke esi wòƒu dua yina la, ese mawu ƒe gbe bena
‘nyee nye tɔgbuiwòwo abraham, isak kple yakɔb ƒe mawu la
’ dzidzi ƒo mose ale gbegbe be mete ŋu fɔ ta be yeakpɔ afi si gbea le ɖiɖim tso la o
mawu ƒe gbe yi edzi gblɔ nɛ be, ‘ đe wò afɔkpawo le afɔ elabena teƒe si nèle la nye teƒe kɔkɔe
mekpɔ fu gã si kpem vinyewo le le egipte nyigba dzi, eye mese woƒe nublanuiɣli si dom wole la hã
eya ta meva be maɖe wo tso fukpekpe sia me
va ne madɔ wò ɖe egipte ne nãwɔ dɔ sia nam’
ale mose si gbɔ etɔwo gbe nu le eye wobiae be, ‘ame kae ɖo wò fia kple ʋɔnudrɔ̃la ɖe mia dzi hã?’ la, eya kee mawu gaɖo ɖa be wòanye woƒe ɖela kple kplɔla
ale to nukunu geɖewo wɔwɔ me la, mose kplɔ israelviwo tso egipte
woto ƒu dzĩe la me eye wozɔ mɔ to gbedzi ƒe blaene sɔŋ
” mose ŋutɔ gblɔ na israelviwo be, ‘mawu ana nyagblɔɖila aɖe adzɔ tso mia me abe nye ke ene
’
mose ƒe nya sia va eme pɛpɛpɛ elabe esi wonɔ gbedzi nɔ yiyim la, mose nye avuléla si nɔ israelviwo kple mawudɔla si na mawu ƒe sewo le sinai to dzi la dome
se si nye agbenya lae wòna wo
”
ke nublanuitɔe la, mía tɔgbuiwo gbe nu le mose gbɔ eye wodi be yewoatrɔ ayi egipte
le nyateƒe me la, woyɔ arɔn hegblɔ nɛ be, ‘nɔvi, me legba siwo anye míaƒe mawu siwo akplɔ mí agbugbɔ yi egipte na mí elabena míenya nu si dzɔ ɖe mose si kplɔ mí dzoe le egipte nyigba dzi la dzi o
’
eya ta wowɔ legba ɖe nyivi ƒe nɔnɔme me eye wosubɔ nu si wotsɔ woƒe asi wɔe la kple dzidzɔ blibo hesaa vɔ nɛ
”wɔna sia na be mawu hã ɖe asi le wo ŋu eye wosubɔ ɣe, ɣleti kple ɣletiviwo abe woƒe mawuwo ene
mawu bia wo to nyagblɔɖila amos dzi be, israelviwo, esi mienɔ gbedzi ƒe blaene sɔŋ ɖe, nyee mienɔ vɔ sam naa?
kpao, menye nyee miesa vɔ na o ke boŋ miaƒe susuwo katã nɔ miaƒe trɔ̃ siwo ƒe ɖewo nye, ɣletiviwo la kple miaƒe legba bubuwo ŋu
le esia ta mana woaɖe aboyo mi, akplɔ yi abe kluviwo ene ayi keke babilonia godo ke
”
stefano gblɔ yi dzi be, “mía tɔgbuitɔgbuiwo tsɔ ɖaseɖiɖi ƒe agbadɔ la ɖe ta nɔ gbea dzi, nɔ yiyim tso teƒe yi teƒe
wowɔ ɖaseɖiɖi ƒe agbadɔ sia abe ale si tututu mawu ɖee fia mose be woawɔe ene
le ƒe aɖewo megbe esi yosua va zu kplɔla eye wòho aʋa ɖe trɔ̃subɔdukɔwo ŋu la wotsɔ agbadɔ sia yi woƒe nɔƒe yeye si wonɔ la, eye wowɔ eŋutidɔ va se ɖe fia david ŋɔli
”
mawu yra fia david ŋutɔ, eye david hã bia be mawu naɖe mɔ na ye yeatu gbedoxɔ gã aɖe si anɔ anyi tegbee la na eya, yakɔb ƒe mawu la
ke david vi salomo boŋue nye ame si va tu gbedoxɔ la nɛ
ke hã la, mawu menɔa gbedoxɔ si amegbetɔ ŋutɔ tsɔ eƒe asi tui la me o
elabena mawu ŋutɔ gblɔ to eƒe nyagblɔɖila yesaya dzi be,
‘nye fiazikpuie nye dziƒo eye anyigbae nye nye afɔɖodzinu
aƒe ka ƒomevi koŋ ame ate ŋu atu nam be manɔ eme?
alo menye nyee wɔ dziƒo kple anyigba siaa oa?’”
stefano yi dzi gblɔ na ƒuƒoƒea be, “mi trɔ̃subɔla tosesẽtɔ siawo, ɖe wòle be miasẽ dzime atsi tre ɖe gbɔgbɔ kɔkɔe la ŋu ɣesiaɣia? ẽ, alea tututu mia tɔgbuiwo wɔe nye si, eye eya ƒomevi ko wɔm miawo hã miele
mitɔ asi nyagblɔɖila si yome mia tɔgbuiwo meti hewɔ fui o la dzi nam
wowu nyagblɔɖila siwo gblɔ mesia ƒe vava ɖi eye miawo hã miede mesia la asi eye miewui
ẽ, togbɔ be mawudɔlawoe tsɔ mawu ƒe seawo vɛ na mi hã la, mieɖo koŋ gblẽ seawo to wo dzi dada me
”
stefano ƒe nya sia tɔ dzi na yudatɔwo ƒe kplɔlawo ŋutɔ
wodo dziku vevie henɔ nyanyram le wo ɖokuiwo me
ke stefano ame si me gbɔgbɔ kɔkɔe la yɔ fũ la li eƒe ŋkuwo ɖe dzi gãa, ekpɔ mawu ƒe ŋutikɔkɔe gã la eye yesu nɔ tsitre ɖe mawu ƒe nuɖusime
stefano gblɔ na ameha la be, “mikpɔ ɖa mekpɔ dziƒo nu ʋu eye amegbetɔvi la tsi tre ɖe mawu ƒe nuɖusime
”
nya sia gado dziku na wo ŋutɔ ale wo katã wotsɔ woƒe asiwo xe tome be yewomagase nya aɖeke o
wodze stefano dzi henɔ ɣli dom be ame aɖeke megase eƒe nya o
emegbe wohee do goe le dua me be yewoaƒu kpee wòaku
đasefowo kple amewulawo ɖe woƒe awuwo na ɖekakpui aɖe si woyɔna be saulo la be wòakpɔ wo dzi na yewo
esi kpeawo nɔ stefano ƒe afi sia fi dzem kpamkpamkpam la, edo gbe ɖa gblɔ be, “aƒetɔ yesu, xɔ nye gbɔgbɔ la
”
emegbe la, edze klo eye wòdo ɣli gblɔ be, “aƒetɔ, mègaɖo nu vɔ̃ sia teƒe na wo o
” ale wòdze anyi heku
saulo da asi ɖe stefano wuwu sia dzi kpem
tso gbe ma gbe dzi ko amewo dze xɔsetɔ siwo le yerusalem la yometiti gɔme vevie eye esia na be wo katã si yi yudea kple samaria nutowo me negbe apostoloawo ɖeɖe koe susɔ ɖe yerusalem
ke yudatɔ aɖewo siwo vɔ̃a mawu la va kɔ stefano ƒe kukua yi ɖaɖi eye wofae ŋutɔ
ke saulo ɖoe kplikpaa be yeagblẽ hame la
etsoa aƒeme yia aƒeme, léa ŋutsuwo kple nyɔnuwo siaa ɖadea gaxɔ me
ke xɔsetɔ siwo si dzo le yerusalem la kaka yesu ƒe nyanyui la le afi sia afi si woyi
filipo hã yi samaria eye wòɖe gbeƒã le yesu ŋuti na wo
filipo wɔ nukunu geɖewo le samaria eya ta amewo va ɖoa toe ɣesiaɣi
enya gbɔgbɔ vɔ̃wo do goe le amewo me, eye ne wodo go le ameawo me alea la wonɔa ɣli dom sesĩe
eyɔ dɔ tekunɔwo kple lãmetututɔwo
esia wɔe be dzidzɔ blibo yɔ dua me fũ
ke ŋutsu aɖe si ŋkɔe nye simɔn va nɔ samaria dua me; enye afakala xɔŋkɔ aɖe le eƒe nukunuwo ta, eya ŋutɔ da ŋkɔ ɖe eɖokui dzi be yenye gã
amewo katã ku ɖe eŋu, ame ŋkutawo kple ame gblɔewo siaa eye woda ŋkɔ ɖe edzi be, “ame siae nye mawu ƒe ŋusẽ si woyɔna be ŋusẽ gã la”
amewo dze eyome hoo elabena enaa be wo nu kuna to eƒe afakaka la me ɣeyiɣi didi aɖe
ke esi dua me tɔwo se filipo ƒe nya la, woxɔe se be yesu boŋue nye mesia la
woxɔ nya siwo filipo gblɔ tso mawufiaɖuƒe la ŋu hã dzi se eya ta wode mawutsi ta na ŋutsuwo kple nyɔnuwo siaa
nukutɔe la, simɔn, afakala la, ŋutɔ hã xɔ mawunya dzi se ale wode mawutsi ta nɛ
le esia megbe la enɔ filipo ŋu kplikplikpli yia afi sia afi si wòyina la, eye nukunu siwo katã filipo wɔ la na be eƒe nu ku ŋutɔ
esi apostolo siwo le yerusalem se be mawunya ɖo samaria la, woɖo petro kple yohanes ɖa be woaɖakpɔ ale si nuwo nɔ edzi yimii le afi ma ɖa
esime ame dɔdɔawo va ɖo samaria tete ko la, wodo gbe ɖa ɖe xɔsetɔ yeyeawo ta be woaxɔ gbɔgbɔ kɔkɔe la,
elabena tsi ko wode ta na wo le aƒetɔ yesu ƒe ŋkɔ me ke womexɔ gbɔgbɔ kɔkɔe la haɖe o
esi petro kple yohanes nɔ gbea dom ɖa la, woda woƒe asiwo ɖe xɔsetɔawo dzi, eye enumake woxɔ gbɔgbɔ kɔkɔe la
esi simɔn kpɔ be wona gbɔgbɔ kɔkɔe amewo to apostoloawo ƒe asidada ɖe wo dzi me la, ena ga apostoloawo eye wògblɔ na wo be,
“mina ŋusẽ sia nye hã ale be ame sia ame si dzi mada asi ɖo la naxɔ gbɔgbɔ kɔkɔe la
”
petro ɖo eŋu nɛ be, “wò ga natsrɔ̃ kpli wò elabena èbu be yeate ŋu aƒle mawu ƒe nunana kple ga!
wɔƒe kple gomekpɔkpɔ aɖeke mele asiwò le subɔsubɔdɔ sia me o elabena wò dzi menyo le mawu ƒe ŋkume o
dzudzɔ tame vɔ̃ɖi ɖoɖo ne nãdo gbe ɖa na aƒetɔ la
đewohĩ atsɔ wò susu vɔ̃ɖi sia ake wò
elabena edze nam ƒãa be èyɔ fũu kple vevesese eye nènye kluvi na nu vɔ̃
”
simɔn ɖo eŋu be, “do gbe ɖa na aƒetɔ la ɖe tanye be nu siwo miegblɔ la dometɔ aɖeke madzɔ ɖe dzinye o
”
petro kple yohanes nɔ samaria hegblɔ mawunya sẽ hafi gatrɔ yi yerusalem
wotɔ ɖe samaria kɔƒe geɖewo hã me le mɔa dzi, hegblɔ nyanyui la na amewo le afi siawo hã
ke le filipo gome la, mawudɔla aɖe va gblɔ nɛ be, “tso nãyi mɔ si tso yerusalem heto gaza gbegbe la dzi
”
filipo wɔ abe ale si wogblɔ nɛ la ene eye kasia ekpɔ ame aɖe si tso yerusalem gbɔna le mɔa dzi
ame siae nye etiopia ŋutsu aɖe, si nye fianyɔnu kandake ƒe gadzikpɔla gã la
etso yerusalem afi si wòyi ɖawɔ subɔsubɔ le mawu ƒe gbedoxɔ la me,
eye wòtrɔ va yina aƒe
esi wònɔ mɔa dzi la enɔ nyagblɔɖila yesaya ƒe agbalẽ xlẽm sesĩe le eƒe tasiaɖam me
gbɔgbɔ kɔkɔe la gagblɔ na filipo be, “te ɖe tasiaɖam la ŋu
”
esi wòɖe abla te ɖe tasiaɖam la ŋu eye wòse nu si xlẽm ŋutsua le la, filipo biae be, “èse nu si xlẽm nèle la gɔmea?”
etiopia ŋutsua ɖo eŋu nɛ be, “ao, nɔvi, ale ke wɔ mate ŋu ase egɔme le esime ame aɖeke meli aɖe eme nam o?” azɔ eɖe kuku na filipo be wòage ɖe tasiaɖam la me anɔ ye xa
filipo wɔ nenema
biblia ƒe akpa si xlẽm wònɔ la gblɔ be, “wokplɔe abe alẽvi ene yina wuwu ge
eye abe ale si alẽvi nɔa anyi kpoo ne wole eƒe fuwo sẽm ene la, nenema ke eya hã wɔ, meke nu kura o
le eƒe ɖokuibɔbɔ ta womedrɔ̃ ʋɔnui ɖe mɔ dzɔdzɔe nu o
ame kae ate ŋu agblɔ ale si dzidzime si me wòdzɔ ɖo la ƒe tagbɔ sẽe la afia? elabena woɖe eƒe agbe ɖa le anyigba dzi
”
etiopia ŋutsu la bia filipo be, “nyagblɔɖila yesaya ŋu eya ŋutɔ nɔ nu ƒom le loo alo ame bubu aɖe ŋuea?”
biabia sia na be filipo wɔ mawunya si wòxlẽ la kple bubuwo ŋutidɔ heƒo nu le yesu ŋu na etiopia ŋutsua
esi wonɔ mɔa dzi yina sẽ ko la, wova ke ɖe tɔsisi sue aɖe ŋu
etiopia ŋutsua bia filipo be, “kpɔ ɖa! tsie nye esi; nu ka ta nyemade mawutsi ta zi ɖeka o?”
enumake etɔ tasiaɖam la eye wòɖi ge ɖe tsia me eye filipo de mawutsi ta nɛ
esi wòdo tso tsia me tete ko la, aƒetɔ la ƒe gbɔgbɔ kɔ filipo dzoe ale be etiopia ŋutsua megakpɔe o, ke eya hã dze aƒemɔ dzi kple dzidzɔ
egblɔ nyanyui la le afi ma eye wògagblɔe le du siwo katã le kaesarea mɔ dzi la hã me
saulo gado adã ɖe xɔsetɔwo ŋu vevie wu tsã eye wòlé gbɔgbɔtsixe ɖe ƒo heganɔ wo yome tim kple ŋkubiã
eƒe susu kple didi katã koe nye be yeatsrɔ̃ xɔsetɔ ɖe sia ɖe
le esia ta eyi osɔfogã la gbɔ
be wòana agbalẽ si ana ŋusẽ ye ale be ne yeayi yudatɔwo ƒe ƒuƒoƒe siwo le damasko ne woakpe ɖe ye ŋu be yeate ŋu alé xɔsetɔ siawo katã le teƒe siawo, ŋutsuwo kple nyɔnuwo siaa, ade ga wo eye yeakplɔ wo va yerusalem
esi wòsusɔ vie ko wòaɖo damasko dua me la, keklẽ gã aɖe klẽ ɖe edzi tso dziƒo
edze anyi kpla enumake
ke ese gbe aɖe be, “saulo, saulo, nu ka ta nèle yonyeme tim alea?”
saulo bia kple vɔvɔ̃ be, “wò ame kae le nu ƒom?” gbea ɖo eŋu nɛ be, “nye, yesu, ame si yome tim nèle lae
azɔ tsi tre eye nãyi damasko dua me; ne èɖo afi ma la, magblɔ nu siwo nãwɔ la na wò
”
nyadzɔdzɔ sia wɔ nuku na saulo ŋumewo ŋutɔ
woƒe nu ku ale gbegbe be gbɔgblɔ bu ɖe wo elabena wonɔ gbeɖiɖi aɖe sem pɛpɛpɛ gake womekpɔ ame si nɔ nu ƒom la o
saulo wɔ ɖɔɖɔɖɔ tso le anyigba gake nukutɔe la megate ŋu nɔ nu kpɔm o; eƒe ŋku dzi tsyɔ eya ta wolé eƒe alɔnu kplɔe ɖɔɖɔɖɔ yi damasko
enɔ dua me ŋkeke etɔ̃ numaɖumaɖu kple tsimanomanoe
mawudzixɔsela aɖe si ŋkɔe nye anania la nɔ damasko dua me ɣemaɣi
mawu yɔe le ŋutega me gbe ɖeka be, “anania
” etɔ eye wògblɔ be, “nyee nye esi, aƒetɔ
”
mawu gblɔ nɛ be, “tso nãyi ablɔ si woyɔna be ‘mɔ dzɔdzɔe’ la dzi, eye nãdi ŋutsu aɖe si woyɔna be yuda la ƒe aƒe me
ne èkpɔe la, bia ŋustua aɖe si woyɔna be saulo tso tarso la ta se le afi ma
le gaƒoƒo sia me la, ele klo dzi le gbe dom ɖa nam vevie
elabena meɖee fiae le ŋutega me be wò, anania, ãva egbɔ, ãda asi ɖe edzi be eƒe ŋkuwo naʋu ale be wòagate ŋu akpɔ nu
”
anania gblɔ kple vɔvɔ̃ɣli be, “aƒetɔ, mese be funyafunya si gbegbe saulo sia wɔ xɔsetɔwo le yerusalem la mele gbɔgblɔ me o ɖe!
gawu la, míese be ɖe wòxɔ agbalẽ koŋ tso osɔfogãwo gbɔ le yerusalem be yeava lé xɔsetɔ siwo katã le damasko le afii eye yeakplɔ wo ayi yerusalem
”
ke aƒetɔ la ɖo eŋu na anania be, “yi nãwɔ ɖe nye gbe dzi
elabena nye ŋutɔe tia ame sia be wòanye dɔwɔla nam eye wòagblɔ nye nya na trɔ̃subɔladukɔwo, fiawo kple israelviwo ŋutɔ hã
eye nye ŋutɔ magblɔ fu siwo wòakpe ɖe tanye la afiae
”
anania tso heyi saulo gbɔ eye wòda asi ɖe edzi gblɔ nɛ be, “nɔvinye saulo, aƒetɔ yesu, ame si ɖe eɖokui fia wò le damasko mɔ dzi la ɖom ɖa be mada gbe le ŋuwò eye tso esia dzi la gbɔgbɔ kɔkɔe la nayɔ mewò be nãgakpɔ nu
”
enumake ewɔ abe tsrowoe ge le eƒe ŋkuwo dzi ene
ŋkuawo ʋu eye wògade asi nukpɔkpɔ me
anania de mawutsita nɛ enumake
ŋusẽ gaɖo eya amea ŋu esi wona nanee wòɖu vɔ
saulo nɔ nusrɔ̃lawo gbɔ le damasko hena ŋkeke geɖewo
tete wòdze mawunyagbɔgblɔ gɔme le woƒe ƒuƒoƒewo me le gbɔgblɔm be yesue nye mawu vi la
ame siwo katã se saulo ƒe mawunya la ƒe nu ku ale gbegbe be wobia wo nɔewo be, “alo menye ame siae wɔ funyafunya geɖe yesu yomedzelawo le yerusalem le woƒe xɔse ta oa? míese gɔ̃ be ɖe wòva damasko afii be yealé xɔsetɔwo ade ga wo akplɔ yii na osɔfowo le yerusalem!”
saulo yi eƒe mawunyagbɔgblɔ dzi kple ŋusẽ ale gbegbe be, yudatɔ siwo nɔ damasko la mete ŋu tsi tre ɖe eƒe nya siwo ɖee fia kɔtee be yesue nye kristo la ŋu o
le ŋkeke aɖewo megbe la yudatɔwo ƒe kplɔlawo wɔ ɖoɖo be yewoawu saulo
ke ame aɖe va fi tofĩ na saulo be dzɔlawo le damasko ƒe agbowo nu dzɔm zã kple keli bena ne eva yina la yewoawui
eya ta gbe ɖeka zã la, saulo yomedzela aɖewo tsɔe de kusi gã aɖe me heɖiɖii to gli si ƒo xlã dua tame va se ɖe esime wòɖo anyigba eye wòsi dzo
esi saulo va ɖo yerusalem la, edze agbagba be yeawɔ ɖeka kple xɔsetɔ siwo le afi ma la gake wonɔ vɔvɔ̃m nɛ eye womelɔ̃ te ɖe eŋu o; elabena wobu be alakpa dam wònɔ be yezu wo dometɔ ɖeka
ke gbe ɖeka la, barnaba kplɔ saulo va apostoloawo gbɔe
eƒo nu na wo le ale si saulo kpɔ aƒetɔa le damasko mɔ dzi, nya siwo wògblɔ nɛ kple ale si saulo gblɔ mawunya kple ŋusẽ tɔxɛ le yesu ƒe ŋkɔ me la ŋu na wo
esia na be apostoloawo xɔ saulo ɖe wo dome ale tso ɣemaɣi dzi la enɔ xɔsetɔwo ŋu kplikplikpli henɔ mawunya gblɔm dzideƒotɔe le aƒetɔa ƒe ŋkɔ me
ke eva va eme be helatɔ trɔ zu yudatɔ aɖewo, ame siwo saulo he nya kplii la wɔ ɖoɖo be yewoawui
esi xɔsetɔ bubuawo se be saulo ƒe agbe ɖo xaxa me alea la, wokplɔe yi kaisarea eye tso afi ma la woɖoe ɖe wo de, tarso
le ɣeyiɣi siawo katã me la, tomefafa blibo nɔ hame siwo le yudea, galilea kple samaria nutowo me la me
esia wɔ be hamea ƒe xexlẽme dzi ɖe edzi eye wògasẽ ŋu ɖe edzi wu le gbɔgbɔ me hã
xɔsetɔwo srɔ̃ ale si woanɔ agbee le mawuvɔvɔ̃ me eye gbɔgbɔ kɔkɔe la hã na dzidzeme blibo wo
petro nɔ tsatsam le xɔsetɔwo dzi tso teƒe yi teƒe eye wòva ɖo lida
teƒe sia wòkpɔ ŋutsu aɖe le ame si woyɔna be aenea, ame si nɔ lãmetutudɔ lém eye wòtsi aba dzi ƒe enyi sɔŋ
petro yɔe gblɔ nɛ be, “aenea, yesu kristo da gbe le ŋuwò, eya ta tsi tre eye nãŋlɔ wò aba
” ŋutsua ƒe lãme sẽ enumake
nukunu sia wɔe be ame siwo katã le lida kple saron dze aƒetɔ la yome elabena wokpɔ aenea wònɔ zɔzɔm
petro fɔ tabita tso ku me
nyɔnu dɔmenyotɔ aɖe nɔ yopa dua me si woyɔna be tabita si gɔmee nye dɔkas
nyɔnu sia nye xɔsetɔ si wɔa dɔmenyo na amewo ŋutɔ, vevɔ ame dahewo
le ɣeyiɣi sia me tututu la nyɔnu sia dze dɔ eye wòku
wodzra eƒe kukua ɖo eye woɖoe aba dzi le dziƒoxɔ aɖe dzi
ke esi nyɔnua xɔlɔ̃wo se petro ŋkɔ le lida la woɖe ame eve ɖo ɖee kple kukuɖeɖe be wòaɖe abla ava yewo gbɔ le yopa, elabena lida tsɔ ɖe yopa gbɔ
petro lɔ̃ va yopa
esi wòva ɖo tete ko la, wokplɔe yi xɔ si me wotsɔ dɔkas ƒe kukua mlɔe
xɔa me yɔ fũ kple konyifalawo, ame siwo dometɔ geɖewo nye ahosi siwo dɔkas lɔ̃ avɔ alo awu na le eƒe agbeme
đe sia ɖe nɔ nu siwo dɔkas wɔ nɛ la tsɔm fia nɔvia
esi petro ge ɖe xɔa me la, ebia tso wo katã si be woado go ana mɔ ye
esi wodo go la, petro dze klo do gbe ɖa, eye wòtrɔ ɖe ame kukua gbɔ gblɔ nɛ bena, “nɔvi dɔkas, tsi tre!” enumake ame kukua ʋu ŋku eye esi wòkpɔ petro la, efɔ bɔbɔ nɔ abatia dzi
petro lé eƒe alɔnu eye wòtsi tre
azɔ petro yɔ xɔsetɔawo kple ahosiawo va xɔa mee eye wòtsɔ dɔkas de asi na wo
nukunya sia kaka ɖe du bliboa me abe gbe ƒuƒu si wotɔ dzoe la ƒe bibi ene, eye ame geɖewo ŋutɔ trɔ hexɔ aƒetɔa dzi se
petro nɔ yopa dua me ŋkeke geɖe eye wònɔ simɔn si nye lãgbalẽŋutidɔwɔla la gbɔ le eƒe aƒe me
roma ŋutsu aɖe si nye asrafomegã la nɔ kaisarea le ɣemaɣi
eŋkɔe nye kornelio eye wònye asrafomegã nɔ italiatɔwo ƒe aʋakɔ ɖeka nu
ame sia nye mawuvɔ̃la adodoe aɖe eye eƒe aƒemetɔwo katã hã nye mawuvɔ̃lawo
ewɔa dɔmenyo ŋutɔ eye mefena kple gbedodoɖa hã o
gbe ɖeka abe ɣetrɔ ga etɔ̃ me ene la, ekpɔ ŋutega esime wònɔ gbe dom ɖa
ekpɔ mawudɔla aɖe wògbɔna egbɔ
mawudɔla la yɔe be, “kornelio!”
kornelio vɔ̃ ŋutɔ
đe ko woke ŋku ɖe te gãa nɔ mawudɔla la kpɔm
mlɔeba la ebiae be, “amegã, nya kae dzɔ? nu ka dim nèle tso gbɔnye?” mawudɔla la ɖo eŋu nɛ be, “mawu se wò gbedodoɖawo eye wòde dzesi wò dɔmenyowɔwɔwo katã hã
dɔ amewo ɖe yopa ne woaɖayɔ ŋutsu aɖe si ŋkɔe nye simɔn petro la vɛ be wòava kpɔ wò ɖa
simɔn petro sia le ŋutsu bubu aɖe si woyɔna be simɔn si nye lagbalẽŋutidɔwɔla aɖe la, ƒe aƒeme le ƒuta lɔƒo
”
esi mawudɔla la dzo tete ko la, kornelio yɔ eƒe subɔla eve kple eya ŋutɔ ƒe asrafowo dometɔ ɖeka, ame si hã vɔ̃a mawu la,
eye wògblɔ nu si dzɔ la na wo
azɔ eɖo wo ɖe yopa be woaɖakplɔ petro vɛ
le ŋufɔke ƒe ŋdɔ me la, wonɔ tetem ɖe du la ŋu ; ɣemayi la, petro yi xɔta be yeado gbe ɖa
ke dɔ de asi ewuwu me eye wòdi be yeaɖu nu, ke esi wònɔ nua ɖam la, ekpɔ ŋutega
ekpɔ aklala gã aɖe si wotsi ka eƒe dzoge eneawo la wònɔ ɖiɖim tso dziƒo gbɔna anyigba
ekpɔ lã afɔenewo, nutatawo kple dziƒoxevi vovovowo le avɔ la dzi
petro se gbeɖiɖi aɖe wògblɔ nɛ be, “heyi nãwu lã siawo dometɔ ɖe sia ɖe si nèlɔ̃ la, nãɖu
”
ke petro ɖo eŋu be, “gbeɖe, aƒetɔ, nyemate ŋu awɔ esia o
mí yudatɔwo la, se meɖe mɔ be míaɖu lã siawo ƒomevi o eye nyemeɖu wo dometɔ aɖeke kpɔ le nye agbe me o
”
gbeɖiɖia gayi edzi gblɔ na petro be, “mègagbe mawu ƒe gbe dzi wɔwɔ o
ne mawu da asi ɖe nane dzi be ekɔ la, mèkpɔ mɔ agblɔ be mekɔ o
”
woɖe ŋutega sia fia petro zigbɔzi etɔ̃ sɔŋ, eye le eya megbe la, wohe aklala la dzoe yi dziƒo
ŋutega sia wɔ moya na petro ŋutɔ
mese egɔme o eye menya nu si tututu mawu di be yeaɖe fiae hã o
le ɣemaɣi me tututu la, kornelio ƒe amedɔdɔwo va ɖo aƒea me henɔ tsitre ɖe aƒea ƒe agbonu nɔ simɔn petro ta biam se be afi kae wòle mahã?
ke esi petro ganɔ tame bum le ŋutega la ŋu la, gbɔgbɔ kɔkɔe la gblɔ nɛ be, “ame etɔ̃ aɖewo le diwòm le aƒea me
eya ta ɖi nãyi ɖakpe wo, eye nãdze wo yome ayi kpli wo elabena nyee dɔ wo ɖo ɖe gbɔwò
mègavɔ̃ o, nu sia nu ayi edzi nyuie
”
ale petro ɖi ɖe anyigba
ekpɔ amedzroawo, eye wògblɔ na wo be, “nyee nye ame si dim miele
nu kae miele diyem be mawɔ na mi?”
ŋutsuawo ɖo eŋu nɛ be, “ame dɔdɔwo mienye tso kornelio si nye roma srafowo ƒe amegã ɖeka la gbɔ
enye ame dzɔdzɔe kple mawuvɔ̃la, eye yudatɔwo katã hã bunɛ ŋutɔ
mawudɔla aɖe ɖe eɖokui fiae eye wòbia tso esi be wòadɔ ame ne woayɔ wò ɖee be nãgblɔ nu si wòawɔ la nɛ
”
petro se nya siawo katã eye wòxɔ ameawo atuu
ena dzeƒe wo be woatsi adɔ
le ŋufɔke la, petro kplɔ xɔsetɔ eve aɖewo tso yopa kpe ɖe eɖokui ŋu eye wodze mɔ kple kornelio ƒe ame dɔdɔwo ɖo ta kaisarea
wova ɖo kaisarea le ŋkeke evea gbe
kornelio nɔ mɔ kpɔm na wo vevie eye wòyɔ eƒe ƒometɔwo kple xɔlɔ̃wo hã be woava do gbe na petro
esi petro ge ɖe aƒea me tete ko la, kornelio ɖe abla yi ɖadze klo ɖe ekɔme be yeasubɔe
ke petro gblɔ nɛ be, “tso kaba, elabena menye mawue menye nãsubɔ o
amegbetɔ ko nye hã menye
”
kornelio tsi tre eye eya kple petro woɖo dze vie emegbe la woyi afi si ame mamlɛawo ƒo ƒu ɖo
le gbelɔlɔ̃ vɔ megbe la, petro tsi tre hegblɔ na ƒuƒoƒea be, “miawo ŋutɔ mienya be mele be nye abe yudatɔ ene mava mi trɔ̃subɔlawo ƒe aƒeme alea o
gake mawu ɖee fiam le ŋutega me be, mele be mabu ame aɖeke be enye nu maɖinu o
eya ta esi miaƒe ame dɔdɔwo va ɖo gbɔnye ko la, nyemehe ɖe megbe kura o, ke boŋ metso dze mɔ dzi enumake
azɔ nya kae le mia si? migblɔe mase
”
kornelio ɖo eŋu gblɔ nɛ be, “egbee nye ŋkeke enelia, esi menɔ gbe dom ɖa le gaƒoƒo sia tututu me abe ale si mewɔnɛ ɖaa ene
ame aɖe si do awu ɣi si nɔ dzo dam miamiamia la va do ɖe ŋkunyeme
egblɔ nam be, ‘kornelio, mawu se wò gbedodoɖawo eye wòkpɔ dzidzɔ le wò dɔmenyowɔwɔwo ŋu
azɔ la, dɔ ame aɖewo ɖe yopa,
be ne woayi aɖayɔ simɔn petro vɛ na wò
simɔn petro sia le simɔn si nye lãgbalẽ ŋuti dɔwɔla aɖe ƒe aƒe me le ƒuta
esia tae medɔ ame ɖo ɖe gbɔwò ɖo eye enyo ŋutɔ be nèva zi ɖeka hã
azɔ mí katã míeƒo ƒu ɖi, le aƒetɔ la ŋkume le klalo be míase nya si mawu de asiwò be nãgblɔ na mí
”
petro ɖo eŋu gblɔ be, “eme kɔ nam ƒãa azɔ be nyateƒee mawu mekpɔa ame ŋkume o,
ke boŋ exɔa ame sia ame si vɔ̃nɛ eye wòwɔa nu si le eteƒe, du ka ke mee wòtso hã
meka ɖe edzi be miawo hã miese nyanyui si wohe vɛ na israelviwo la, be yesu he tomefafa va amegbetɔwo kple mawu domee eye yesue nye mesia kple xexea me katã ƒe aƒetɔ
yohanes mawutsidetanamela dze nyanyui sia kaka gɔme tso galilea eye wòkaka ɖe yudea nuto bliboa katã me
meka ɖe edzi be mienya hã be mawu da asi ɖe yesu, nazaretitɔ la, dzi to gbɔgbɔ kɔkɔe la me eye wòna ŋusẽ si na be wòte ŋu nɔ tsatsam henɔ dɔmenyo wɔm na amewo lae
eda gbe le dɔlélawo ŋu henya gbɔgbɔ vɔ̃wo do goe le amewo me elabena mawu nɔ kplii ɖaa
”
petro yi dzi be, “ke mí apostoloawoe nye ɖaseɖilawo na nu siwo katã wòwɔ le israel kple yerusalem afi si woklãe ɖe ati ŋu hewui le
ke mawu gafɔ yesu ɖe tsitre tso ame kukuwo dome le ŋkeke etɔ̃agbe tututu eye wòɖee fia ame tɔxɛ aɖewo si eya ŋutɔ tia
meɖee fia le dutoƒo o ke boŋ eɖee fia mí apostoloawo eye míeɖu nu heno nu kplii le eƒe fɔfɔ tso ame kukuwo dome megbe
eye yesu dɔ mí be míagblɔ nyanyui la na amewo katã eye míaɖe gbeƒãe be mawu tia yesu be wòanye ʋɔnudrɔ̃la na amewo katã, agbagbeawo kple kukuawo siaa
nyagblɔɖilawo katã hã ŋlɔ nu tso yesu ŋu gblɔ be, ame sia ame si axɔ edzi ase la, woatsɔ eƒe nu vɔ̃wo akee to eƒe ŋkɔ la me
”
le esime petro nɔ nya siawo gblɔm la, gbɔgbɔ kɔkɔe la dze ame siwo katã nɔ to ɖom la dzi
nɔvi xɔsetɔ siwo tso aʋatsotso la me, ame siwo va kple petro la ƒe mo wɔ yaa be wokɔ gbɔgbɔ kɔkɔe la ɖe trɔ̃subɔlawo gɔ̃ hã dzi
elabena wose wonɔ aɖe yeye gblɔm nɔ mawu kafum
tete petro gblɔ bena,
“đe ame aɖe ate ŋu axe mɔ be womade mawutsi ta na ame siawo oa? woawo hã xɔ gbɔgbɔ kɔkɔe la abe miawo ke ene
”
ale wɔ petro de mawutsi ta na wo le yesu si nye mesia la ŋkɔ me
le esia megbe la, kornelio ɖe kuku na petro be wòanɔ yewo gbɔ ŋkeke aɖewo hafi adzo
eteƒe medidi kura hafi apostoloawo kple nɔvi bubu siwo le yudea la se be trɔ̃subɔlawo hã xɔ nyanyui la o
ke esi petro trɔ va ɖo yerusalem la, yudatɔ siwo xɔ yesu dzi se la he nya ɖe eŋu vevie hegblɔ nɛ be,
ke esi petro trɔ va ɖo yerusalem la, yudatɔ siwo xɔ yesu dzi se la he nya ɖe eŋu vevie hegblɔ nɛ be,
herodes kpå be nuwåna sia do dzidzå na yudatåwo ƒe dumeg∑wo ωutå eya ta ena wol∞ petro h∑ le esime wonå ¸utitotoωkeke la ∂um, eye wœdee gaxå me
herodes kpå be nuwåna sia do dzidzå na yudatåwo ƒe dumeg∑wo ωutå eya ta ena wol∞ petro h∑ le esime wonå ¸utitotoωkeke la ∂um, eye wœdee gaxå me
esia na be petro gblɔ ale si nyawo katã va dzɔe la na wo
esia na be petro gblɔ ale si nyawo katã va dzɔe la na wo
ke hamea kat∑ nå gbe dom ∂a vevie atra∂ii na mawu be petro nanå dedie le gaxåa me
ke hamea kat∑ nå gbe dom ∂a vevie atra∂ii na mawu be petro nanå dedie le gaxåa me
le z∑ si do ωgå na gbe si gbe wo∂o be woawu petro me la, petro nå alß dåm le asrafo eve dome
wode ga asi n§ ses™e
asrafo bubuwo h∑ ganå gaxåa ƒe agbonu dzåm
le z∑ si do ωgå na gbe si gbe wo∂o be woawu petro me la, petro nå alß dåm le asrafo eve dome
wode ga asi n§ ses™e
asrafo bubuwo h∑ ganå gaxåa ƒe agbonu dzåm
mese gbe aɖe wòle gbɔgblɔm nam be, ‘petro, tsi tre
wu wo nãɖu
’”
mese gbe aɖe wòle gbɔgblɔm nam be, ‘petro, tsi tre
wu wo nãɖu
’”
tete mawudåla la gblå n§ be, “do wœ awuwo kple wœ afåkpa
” petro wå nenema eye mawudåla la yi edzi gblå n§ be, “bla wœ alidzi ses™e ne n†dze yonyeme
”
tete mawudåla la gblå n§ be, “do wœ awuwo kple wœ afåkpa
” petro wå nenema eye mawudåla la yi edzi gblå n§ be, “bla wœ alidzi ses™e ne n†dze yonyeme
”
petro wå abe ale si mawudåla la gblå n§ la ene eye wœdze eyome do go le gaxåa me
nu siwo nå dzådzåm la wå na petro abe drße kum wœnå alo ωutega kpåm wœnå ene
mexåe se be kodzogbe yenå o
petro wå abe ale si mawudåla la gblå n§ la ene eye wœdze eyome do go le gaxåa me
nu siwo nå dzådzåm la wå na petro abe drße kum wœnå alo ωutega kpåm wœnå ene
mexåe se be kodzogbe yenå o
wozå to agbo gb∑tå eveawo me båbåe eye esi wova ∂o agbo g∑ maml§a si wotså gakpo wåe gbå la, agboa ωutå √u le e∂okui si ale be wodo go hege ∂e dua ƒe ablå ωutå dzi
esi wogazå yi ωgågbe vie ko la, mawudåla la bu le petro gbå
wozå to agbo gb∑tå eveawo me båbåe eye esi wova ∂o agbo g∑ maml§a si wotså gakpo wåe gbå la, agboa ωutå √u le e∂okui si ale be wodo go hege ∂e dua ƒe ablå ωutå dzi
esi wogazå yi ωgågbe vie ko la, mawudåla la bu le petro gbå
le ɣemaɣi me tututu la, ame dɔdɔ etɔ̃ aɖewo tso kaisarea va ɖo aƒe si me menɔ la me be yewoakplɔm ayi kaisarea
le ɣemaɣi me tututu la, ame dɔdɔ etɔ̃ aɖewo tso kaisarea va ɖo aƒe si me menɔ la me be yewoakplɔm ayi kaisarea
le ≈ema≈i me la fia herodes l∞ hamevi a∂ewo he∂oe be yeawå fu wo le xåse la ta
le ≈ema≈i me la fia herodes l∞ hamevi a∂ewo he∂oe be yeawå fu wo le xåse la ta
ŋutsu sia gblɔ ale si mawudɔla aɖe ɖe eɖokui fiae eye wògblɔ na ye be, ‘dɔ ame ɖo ɖa yopa ne woayɔ simɔn si wogayɔna hã be petro la vɛ na wò
ŋutsu sia gblɔ ale si mawudɔla aɖe ɖe eɖokui fiae eye wògblɔ na ye be, ‘dɔ ame ɖo ɖa yopa ne woayɔ simɔn si wogayɔna hã be petro la vɛ na wò
esi roda se petro ƒe gbe le agboa godo la dzi dzåe ale gbegbe be wœƒu du yi ∂e aƒea me ∂agblåe na ƒuƒoƒea be petro va le agboa nu le eƒom
esi roda se petro ƒe gbe le agboa godo la dzi dzåe ale gbegbe be wœƒu du yi ∂e aƒea me ∂agblåe na ƒuƒoƒea be petro va le agboa nu le eƒom
esi mese nya sia la, mede asi nyanyui la gbɔgblɔ me na wo
ke esi mele nyaa gbɔgblɔ dzi la, gbɔgbɔ kɔkɔe la ŋutɔ dze wo dzi abe ale si tututu wòdze míawo hã dzii le gɔmedzedzea ene
esi mese nya sia la, mede asi nyanyui la gbɔgblɔ me na wo
ke esi mele nyaa gbɔgblɔ dzi la, gbɔgbɔ kɔkɔe la ŋutɔ dze wo dzi abe ale si tututu wòdze míawo hã dzii le gɔmedzedzea ene
ke petro ganå √åa ƒoƒo dzi ωus¢tåe
mlåeba la, woyi ∂a√u agboa eye esi wokpå petro la gbågblå bu ∂e wo ωutå
ke petro ganå √åa ƒoƒo dzi ωus¢tåe
mlåeba la, woyi ∂a√u agboa eye esi wokpå petro la gbågblå bu ∂e wo ωutå
petro bia tso wo si be woazi ∂o∂oe kpoo ale wœgblå ale si mawu ∂ee le gaxåa me la na wo
ebia tso wo si be woana yakobo kple ame maml§awo nanya nu le nu si dzå la ωu eye eya ωutå dzo yi teƒe bubu afi si wœanå dedie le
petro bia tso wo si be woazi ∂o∂oe kpoo ale wœgblå ale si mawu ∂ee le gaxåa me la na wo
ebia tso wo si be woana yakobo kple ame maml§awo nanya nu le nu si dzå la ωu eye eya ωutå dzo yi teƒe bubu afi si wœanå dedie le
nya sia wɔ dɔ ɖe apostoloawo kple yudatɔ siwo xɔ yesu dzi se la dzi ale gbegbe be womegahe nya aɖeke kura o ke boŋ wogblɔ be, “nyateƒee, mawu ŋutɔ na mɔnukpɔkpɔ tɔxɛ sia trɔ̃subɔlawo hã be woate ŋu atrɔ va ye gbɔ eye woakpɔ agbe mavɔ
”
nya sia wɔ dɔ ɖe apostoloawo kple yudatɔ siwo xɔ yesu dzi se la dzi ale gbegbe be womegahe nya aɖeke kura o ke boŋ wogblɔ be, “nyateƒee, mawu ŋutɔ na mɔnukpɔkpɔ tɔxɛ sia trɔ̃subɔlawo hã be woate ŋu atrɔ va ye gbɔ eye woakpɔ agbe mavɔ
”
le ɣeyiɣi siawo me la, xɔsetɔ siwo si le yerusalem, le yometiti si va le stefano wuwu megbe la, dometɔ aɖewo zɔ mɔ yi kekeke foenike, kipro kple antioxia nutowo me henɔ nyanyui la gblɔm na ame siwo nye yudatɔwo ko
le ɣeyiɣi siawo me la, xɔsetɔ siwo si le yerusalem, le yometiti si va le stefano wuwu megbe la, dometɔ aɖewo zɔ mɔ yi kekeke foenike, kipro kple antioxia nutowo me henɔ nyanyui la gblɔm na ame siwo nye yudatɔwo ko
le esime herodes nå kaisarea la, ame dådå a∂ewo tso tiro kple sidon va egbå
herodes melßa tiro kple sidontåwo ƒe nya kura o
le esia ta ame dådåawo va dze xålß blasto si nye agbal¢ωlåla g∑ le fia la ƒeme gbå eye wobia tso esi be wœa∂e kuku na herodes ∂e yewo nu ale be ωutifafa nava yewo kple fia la dome
esia hi∑ vevie elabena tiro kple sidontåwo kpåa woƒe nunyiame tso dukå siwo dzi ∂um herodes le la gbå
le esime herodes nå kaisarea la, ame dådå a∂ewo tso tiro kple sidon va egbå
herodes melßa tiro kple sidontåwo ƒe nya kura o
le esia ta ame dådåawo va dze xålß blasto si nye agbal¢ωlåla g∑ le fia la ƒeme gbå eye wobia tso esi be wœa∂e kuku na herodes ∂e yewo nu ale be ωutifafa nava yewo kple fia la dome
esia hi∑ vevie elabena tiro kple sidontåwo kpåa woƒe nunyiame tso dukå siwo dzi ∂um herodes le la gbå
wo∂o ωkeke na ame dådåawo be woava kpå herodes, esi ωkekea ∂o la, wova ƒo ƒu, eye herodes do eƒe fiawu nå eƒe fiazikpui dzi, heƒo nu na amehawo
wo∂o ωkeke na ame dådåawo be woava kpå herodes, esi ωkekea ∂o la, wova ƒo ƒu, eye herodes do eƒe fiawu nå eƒe fiazikpui dzi, heƒo nu na amehawo
esi wœƒo nu vå la, amehawo do ≈li kple dzidzå heda ωkå ∂e herodes dzi be, “eƒo nu abe mawu a∂e ene eye menye abe amegbetå ene o
” esia na be dzi dzå herodes ωutå eye wœkå e∂okui ∂e dzi hlodzoo
esi wœƒo nu vå la, amehawo do ≈li kple dzidzå heda ωkå ∂e herodes dzi be, “eƒo nu abe mawu a∂e ene eye menye abe amegbetå ene o
” esia na be dzi dzå herodes ωutå eye wœkå e∂okui ∂e dzi hlodzoo
esi barnaba kpɔ nu gã siwo mawu wɔ le antioxia la, dzi dzɔe ŋutɔ
egado ŋusẽ xɔsetɔawo be woayi dzi alé ɖe mawu ŋu goŋgoŋgoŋ nenye be nya sia nya le dzɔdzɔm hã
esi barnaba kpɔ nu gã siwo mawu wɔ le antioxia la, dzi dzɔe ŋutɔ
egado ŋusẽ xɔsetɔawo be woayi dzi alé ɖe mawu ŋu goŋgoŋgoŋ nenye be nya sia nya le dzɔdzɔm hã
le ≈eyi≈i siawo me la nyanyui la nå ta kekem alåtsåtsåe eye ame ge∂ewo trå zu xåsetåwo
le ≈eyi≈i siawo me la nyanyui la nå ta kekem alåtsåtsåe eye ame ge∂ewo trå zu xåsetåwo
tso antioxia la, barnaba ti saulo ƒe mɔ yi tarso
tso antioxia la, barnaba ti saulo ƒe mɔ yi tarso
esi wòke ɖe eŋu la ekplɔe eye wo ame evea trɔ va antioxia henɔ afi ma ƒe ɖeka sɔŋ, nɔ nu fiam xɔsetɔwo
antioxiae wona ŋkɔ xɔsetɔwo le zi gbãtɔ be, “kristotɔwo
”
le ɣeyiɣi sia me tututu la, nyagblɔɖila aɖewo tso yerusalem va antioxia
gbe ɖeka wo dometɔ ɖeka si woyɔna be agabo la gblɔ nya ɖi tso gbɔgbɔ kɔkɔe la ƒe ŋusẽ me be dɔ gã aɖe gbɔna toto ge le xexea me katã
nya sia va eme le fia klaudio ƒe dziɖuɣi
le esia ta xɔsetɔwo ɖo be yewoadzɔ nu, aɖo ɖe yewo nɔvi kristotɔ siwo le yudea eye ame sia ame nadzɔ nu abe ale si wòate ŋu ene
wowɔ esia eye wotsɔ woƒe nunanawo de barnaba kple saulo si be woatsɔ ayi na hanunɔlawo le yerusalem
le ɣemaɣi me la fia herodes lé hamevi aɖewo heɖoe be yeawɔ fu wo le xɔse la ta
ale wòwu yakobo, yohanes nɔvi la, kple yi
herodes kpɔ be nuwɔna sia do dzidzɔ na yudatɔwo ƒe dumegãwo ŋutɔ eya ta ena wolé petro hã le esime wonɔ ŋutitotoŋkeke la ɖum, eye wòdee gaxɔ me
ena asrafo wuiade nɔ eŋu dzɔm
herodes ɖoe be ne woɖu ŋutitotoŋkekea vɔ la, yeaɖe asi le petro ŋu na yudatɔwo woadrɔ̃ ʋɔnui eye woawui
ke hamea katã nɔ gbe dom ɖa vevie atraɖii na mawu be petro nanɔ dedie le gaxɔa me
le zã si do ŋgɔ na gbe si gbe woɖo be woawu petro me la, petro nɔ alɔ̃ dɔm le asrafo eve dome
wode ga asi nɛ sesĩe
asrafo bubuwo hã ganɔ gaxɔa ƒe agbonu dzɔm
kasia aƒetɔ ƒe dɔla aɖe va do eye kekeli klẽ ɖe gaxɔ la me
dɔla la ƒo petro ƒe axame henyɔe tso alɔ̃ me
egblɔ nɛ be, “netsɔ, tsi tre!” enumake gakɔsɔkɔsɔ la ge le petro ƒe alɔnu
tete mawudɔla la gblɔ nɛ be, “do wò awuwo kple wò afɔkpa
” petro wɔ nenema eye mawudɔla la yi edzi gblɔ nɛ be, “bla wò alidzi sesĩe ne nãdze yonyeme
”
petro wɔ abe ale si mawudɔla la gblɔ nɛ la ene eye wòdze eyome do go le gaxɔa me
nu siwo nɔ dzɔdzɔm la wɔ na petro abe drɔ̃e kum wònɔ alo ŋutega kpɔm wònɔ ene
mexɔe se be kodzogbe yenɔ o
wozɔ to agbo gbãtɔ eveawo me bɔbɔe eye esi wova ɖo agbo gã mamlɛa si wotsɔ gakpo wɔe gbɔ la, agboa ŋutɔ ʋu le eɖokui si ale be wodo go hege ɖe dua ƒe ablɔ ŋutɔ dzi
esi wogazɔ yi ŋgɔgbe vie ko la, mawudɔla la bu le petro gbɔ
azɔ ko hafi petro nya nu si tututu dzɔ eye wògblɔ na eɖokui be, “nyateƒe, mawu dɔ eƒe dɔla ɖa wòva ɖem le herodes kple yudatɔwo ƒe tame vɔ̃ si woɖo ɖe ŋunye la me
”
petro nɔ tsitre, bu tame sẽ, eye wòɖoe be yeayi maria si nye marko yohanes dada ƒeme, afi si hametɔ geɖewo ƒo ƒu ɖo, henɔ gbe dom ɖa le
esi petro va ɖo aƒea ƒe agbo nu la eƒo ʋɔa eye nyɔnuvi aɖe si ŋkɔe nye roda la va be yeaʋui
ke gbã la, ebia ame si nɔ ʋɔa ƒom la ƒe ŋkɔ ta se
esi roda se petro ƒe gbe le agboa godo la dzi dzɔe ale gbegbe be wòƒu du yi ɖe aƒea me ɖagblɔe na ƒuƒoƒea be petro va le agboa nu le eƒom
ameawo mexɔ nyɔnuvia ƒe nya sia dzi se o eye ame aɖewo gblɔ nɛ gɔ̃ be, “ewɔ abe ɖe wò susu da ene
” ke eganɔ gbe tem ɖe edzi na ameawo be petro ƒe gbee yese
ale wogblɔ be, “đewohĩ eƒe dzikpɔdɔlae le agboa nu
” elabena woxɔe se be wowui xoxo
ke petro ganɔ ʋɔa ƒoƒo dzi ŋusẽtɔe
mlɔeba la, woyi ɖaʋu agboa eye esi wokpɔ petro la gbɔgblɔ bu ɖe wo ŋutɔ
petro bia tso wo si be woazi ɖoɖoe kpoo ale wògblɔ ale si mawu ɖee le gaxɔa me la na wo
ebia tso wo si be woana yakobo kple ame mamlɛawo nanya nu le nu si dzɔ la ŋu eye eya ŋutɔ dzo yi teƒe bubu afi si wòanɔ dedie le
le fɔŋli me la zi gã aɖe tɔ le gaxɔa me
ame aɖeke menya afi si petro to o
esi herodes dɔ ame ɖo ɖa be woakplɔ petro vɛ eye womekpɔe o la, ena wolé asrafo wuiadeawo katã drɔ̃ ʋɔnu wo eye wotso kufia na wo hewu wo enumake
le esia megbe la herodes dzo yi ɖanɔ kaisarea vie
le esime herodes nɔ kaisarea la, ame dɔdɔ aɖewo tso tiro kple sidon va egbɔ
herodes melɔ̃a tiro kple sidontɔwo ƒe nya kura o
le esia ta ame dɔdɔawo va dze xɔlɔ̃ blasto si nye agbalẽŋlɔla gã le fia la ƒeme gbɔ eye wobia tso esi be wòaɖe kuku na herodes ɖe yewo nu ale be ŋutifafa nava yewo kple fia la dome
esia hiã vevie elabena tiro kple sidontɔwo kpɔa woƒe nunyiame tso dukɔ siwo dzi ɖum herodes le la gbɔ
woɖo ŋkeke na ame dɔdɔawo be woava kpɔ herodes, esi ŋkekea ɖo la, wova ƒo ƒu, eye herodes do eƒe fiawu nɔ eƒe fiazikpui dzi, heƒo nu na amehawo
esi wòƒo nu vɔ la, amehawo do ɣli kple dzidzɔ heda ŋkɔ ɖe herodes dzi be, “eƒo nu abe mawu aɖe ene eye menye abe amegbetɔ ene o
” esia na be dzi dzɔ herodes ŋutɔ eye wòkɔ eɖokui ɖe dzi hlodzoo
enumake, mawudɔla aɖe ƒo herodes eye wòna dɔléle aɖe dze edzi
ŋɔ viwo ge ɖe eƒe lãme eye woɖui wòku, elabena elɔ̃ be amewo nasubɔ ye le esi wòatsɔ bubu na mawu teƒe
le ɣeyiɣi siawo me la nyanyui la nɔ ta kekem alɔtsɔtsɔe eye ame geɖewo trɔ zu xɔsetɔwo
barnaba kple saulo gaɖi tsa va yerusalem eye esi wowu dɔ si wɔ ge woyi nu tete ko la wogatrɔ dzo yi antrioxia eye wokplɔ marko yohanes hã yii
nyagblɔɖila kple nufiala aɖewo nɔ antioxia hamea me ɣemaɣi eye wo dometɔ aɖewoe nye barnaba kple simɔn si wogayɔna hã be, “ameyibɔ,” lukio, tso kirene, manaim si nye fia herodes nɔvi kpakple saulo
gbe ɖeka, esi ame siawo ƒo ƒu henɔ gbe dom ɖa nɔ nu tsim nɔ dɔdɔm la, gbɔgbɔ kɔkɔe la gblɔ na wo be, “mitia barnaba kple saulo be woayi aɖawɔ dɔ tɔxɛ si ta meyɔ wo la nam
”
wogayi edzi wɔ nutsitsidɔ hedo gbe ɖa hena ɣeyiɣi aɖe eye le esia megbe la, woda asi ɖe barnaba kple saulo dzi, do gbe ɖa ɖe wo ta eye wodo mɔ wo be woayi
saulo kple barnaba dze mɔ le gbɔgbɔ kɔkɔe la ƒe kpɔkplɔ te heyi ɖe seleukia
le afi sia la, woɖo tɔdziʋu heyi ɖe kipro
wokplɔ marko yohanes hã ɖe asi abe woƒe kpeɖeŋutɔ ene
esi wova ɖo du si woyɔna be salami me la, woyi ɖe yudatɔwo ƒe ƒuƒoƒe eye wogblɔ mawunya le afi ma
le esia megbe la, wogblɔ mawunya le du geɖewo me tso teƒe yi teƒe le kipro ƒukpo bliboa dzi
esi wova ɖo du si woyɔna be pafo me la, wokpɔ yudatɔ aɖe si woyɔna be, bar yesu
ame sia nye ameflula, aʋatsonyagblɔɖila, kple afakala aɖe
bar yesu dze xɔlɔ̃ sergio paulo si nye gɔvina le afi ma, eye wònye ame si si
tagbɔ le eye wòsea nu gɔme hã
gbe ɖeka, gɔvina paulo be woava gblɔ mawu ƒe nya la na ye
esi wonɔ nya la gblɔm nɛ la, afakala sia si ƒe ŋkɔ le helagbe mee nye elima la, te kpɔ be yeagblẽ to na gɔvina la be megase saulo kple barnaba ƒe nyawo o, eye be megaxɔ mawu dzi se hã o
ke saulo ame si wogayɔna be paulo si me gbɔgbɔ kɔkɔe yɔ fũ la lĩ ŋku ɖe elima dzi gãa kple dziku eye wòblu ɖe eta be,
“wò abosam vi, ame vɔ̃ɖi, wò ameflula si léa fu nu nyui ɖe sia ɖe, ɣekaɣie nãdzudzɔ tsitretsitsi ɖe aƒetɔ la ŋu ?
azɔ mawu ahe to na wò eya ta wò ŋkuwo agbã ale be mãgate ŋu akpɔ nu o hena ɣeyiɣi aɖe
” enumake elima ƒe ŋku dzi tsyɔ eye wòde asi asitsatsa le yame me, henɔ kuku ɖem be ame aɖe nalé yeƒe alɔnu afia mɔ ye
nu sia wɔ nuku na gɔvina la ŋutɔ
ekpɔe dze sii be ŋusẽ aɖe le mawunya me eya ta wòzu xɔsetɔ
le nu siawo megbe la, paulo kple eŋumewo ɖo tɔdziʋu hedzo le pafo ɖo ta pamfilia si wogayɔna hã be terki
du gbãtɔ si me wova ɖi go ɖo lae nye perga
yohanes gblẽ wo ɖi le teƒe sia hetrɔ dzo yi yerusalem
ke barnaba kple paulo ya tso me yi antioxia si le pisidia nutome
le sabat ŋkeke dzi la woyi sɔleme le yudatɔwo ƒe ƒuƒoƒe
esi woxlẽ nya tso mose ƒe agbalẽ kple nyagblɔɖilawo ƒe agbalẽawo me vɔ abe ale si wowɔnɛ ɖaa ene la, ƒuƒoƒemegãwo dɔ ame ɖo ɖe barnaba kple paulo gbɔ gblɔ bena, “nɔviŋutsuwo, ne nuxlɔ̃amenya aɖe le mia si na ameawo la migblɔe, mieɖe kuku
”
paulo tsi tre hedo gbe na wo eye wòda akpe na wo le mɔnukpɔkpɔ si wona wo la ta
eƒo nu gblɔ na wo be, “israel ŋutsuwo kple ame sia ame si le afii, si vɔ̃a mawu
gbã la, medi be maɖo ŋku blemanya ɖekaɖeka aɖewo dzi na mi
”
israel dukɔ sia ƒe mawu, tia míaƒe dukɔ sia eye wòde bubu eŋu
eɖee tso kluvinyenye me le egipte nyigba dzi bubutɔe
ekpɔ wo dzi kplɔ wo ɖɔɖɔɖɔ le gbedzi ƒe blaene sɔŋ
le esia megbe la, mawu tsrɔ̃ dukɔ adre sɔŋ le kanan nyigba dzi eye wòtsɔ anyigba sia na israelviwo abe woƒe domenyinu ene
nu siawo yi edzi anɔ abe ƒe alafa ene blaetɔ̃ ene
le esiawo megbe la mawu na ʋɔnudrɔ̃lawo ɖu dukɔa dzi va se ɖe nyagblɔɖila samuel dzi
“ke nu kae va dzɔ? israelviwo ɖe kuku na mawu be wòana fia yewo abe ale si wòle dukɔ bubuwo sii la ene, eya ta mawu na saulo si nye kish ƒe vi la va ɖu wo dzi abe fia ene
saulo tso benyamin ƒomea me eye wòɖu fia ƒe blaene
ke emegbe la mawu ɖe saulo ɖa le zikpuia dzi eye wòtsɔ david si nye yese vi la ɖo eteƒe
mawu kpɔ ŋudzedze le david ŋu eye wòɖi ɖase le eŋu be, ‘david enye ame si dze nye dzi ŋu elabena ewɔ nye lɔlɔ̃nu
’
fia david sia ƒe dzidzimevie nye yesu ame si nye đela si ŋugbe mawu do na israel dukɔ la
”
paulo yi eƒe nuƒoa dzi be, “hafi yesu sia nava la ame aɖe va do ŋgɔ nɛ si nye yohanes mawutsidetanamela
ame sia gblɔ mawunya be ehiã be israelviwo katã nadzudzɔ nu vɔ̃ wɔwɔ eye woatrɔ ɖe mawu ŋu
esi yohanes nɔ eƒe dɔ nu wum la, ebia amewo be, ‘đe miebu be nyee nye mesia la mahã? kpao menye nyee o
ame si gbɔna la tri akɔ wum
ne wotsɔm sɔ kplii la, nyemeɖi naneke kura o
”
nɔvinyewo, mi abraham ƒe dzidzimeviwo kple mi trɔ̃subɔla siwo vɔ̃a mawu siaa, medi be mianya be, míawoe woɖo ɖeɖe ƒe gbedeasi sia ɖa
”
yudatɔ siwo le yerusalem kple woƒe dumegãwo wɔ ɖe nu si woŋlɔ da ɖi la dzi pɛpɛpɛ hewu yesu
wowui elabena, togbɔ be wonɔa nyagblɔɖilawo ƒe nyawo xlẽm hã la, womekpɔe dze sii eye womenya be eyae nye đela si ŋu nyagblɔɖilawo nɔ nu ƒom le la o
le nyateƒe me la, womekpɔ vodada aɖeke le eŋu be wòadze na ku o gake wobia tso pilato si be wòatso kufia nɛ kokoko
esi nu sia nu va eme pɛpɛpɛ abe ale si woŋlɔe da ɖi le eƒe ku ŋu ene la, woɖe eƒe kukua le atitsoga ŋu heɖii ɖe yɔdo me
”ke nɔvinyewo, mawu gagbɔ agbee tso ku me,
eye wòɖe eɖokui fia ame siwo nɔ eŋu tso yerusalem yi galilea la zi geɖe
ame siawo ɖi ɖase le eƒe tsitretsitsi ŋu ɖaa le dutoƒo le teƒe geɖewo
nyanyui sia gblɔm míele na mi ; ŋugbe si mawu do na mía fofowo,
ŋugbedodo sia va eme na mí, wo viwo esi wòfɔ yesu ɖe tsitre tso ame kukuwo dome abe ale si woŋlɔe ɖe psalmo evelia mee ene be, ‘wòe nye vinyeŋutsu, egbe mezu fofowò
’
kpeɖodzi be mawu fɔe ɖe tsitre tso ame kukuwo dome eye makpɔ gbegblẽ o le nya siawo me be, ‘matsɔ yayra kɔkɔe kple vavãtɔ si ŋugbe wodo na david la na wò
’
nenema ke wogblɔ le teƒe bubu hã be, ‘mana wò kɔkɔetɔ la nãto gbegblẽ me o
’
menye david ŋutie wonɔ nya siawo gblɔm tsoe o, elabena ele nyanya me na mí katã be esi david wɔ eƒe agbemedɔ vɔ abe ale si mawu dii ene la, eku, woɖii eye eƒe ŋutilã vo ɖe tome
nya siawo ku ɖe ame bubu aɖe si mawu gbɔ agbee tso ku me eye ku mekpɔ ŋusẽ aɖeke ɖe edzi o la boŋ ŋu
”
paulo yi eƒe nuƒoƒoa dzi gblɔ na wo be, “nɔvinyewo, miɖo to miase nya sia ɖa
yesu sia tae woatsɔ miaƒe nu vɔ̃wo ake mi
ame sia ame si xɔ edzi se la, woaɖee tso nu vɔ̃ sime eye wòazu ame dzɔdzɔe
nu sia nye nu gã aɖe si yudatɔwo ƒe sewo mete ŋu wɔ na ame aɖeke o
mikpɔ nyuie, be nya siwo nyagblɔɖilawo gblɔ la nagaɖi mia ŋu o
wogblɔe be, ‘mi ame siwo doa vlo nyateƒe la la, mike ŋku ɖi miakpɔ nu ʋuu va se ɖe esime miatsrɔ̃
mele dɔ gã aɖe wɔm le mia dome, gake ne wogblɔe miese la, miele exɔ ge ase akpɔ o
’”
gbe ma gbe esime amewo kaka le ƒuƒoƒea la, ɖewo gblɔ na paulo be eƒe nya vivi yewo nu ŋutɔ eya ta wòagatrɔ va ƒo nu na yewo le sabat si agava la dzi
ke ame geɖe siwo nye yudatɔwo kple trɔ̃subɔla siwo vɔ̃a mawu la dze wo yome le ablɔ dzi eye paulo kple barnaba gblɔ na wo kple kukuɖeɖe be woaxɔ mawu ƒe dɔmenyo si wòwɔ na wo la
le ŋkeke enyia gbe la du bliboa katã kloe va ƒo ƒu be yewoase mawu ƒe nya la
amehawo ƒe agbɔsɔsɔ alea do ŋɔdzi na yudatɔwo ale woʋã ŋu paulo kple barnaba ale gbegbe bena wogblɔ busunyawo eye wotsi tre ɖe nya sia nya si paulo gblɔ la ŋu vevie
nu sia meɖe dzi le paulo kple barnaba ƒo o ke boŋ wogblɔ kple dzideƒo be, “edze be woagblɔ mawu ƒe nya nyui sia na mi yudatɔwo gbã, gake esi mieɖi gbɔ̃ nya nyui la eye miebu mia ɖokui abe yewomedze na agbe mavɔ la o la, fifia míatsɔe ayii na trɔ̃subɔlawo boŋ
esia nye se si mawu de nam be, ‘mewɔ wò be nãnye akaɖi na trɔ̃subɔlawo eye nãkplɔ wo tso xexea me ƒe dzogoewo katã dzi ava be woakpɔ ɖeɖe le gbɔnye
’”
paulo ƒe nya sia do dzidzɔ na trɔ̃subɔlawo eye wo dometɔ siwo mawu ŋutɔ tia da ɖi na agbe mavɔ la xɔe se
ale wɔ mawunya la keke ta le nutome ma katã me
dɔme ve yudatɔwo ƒe dumegãwo ale gbegbe be wode ʋunyaʋunya dua me nyɔnu ŋkutatɔ siwo vɔ̃a mawu kple dumegãwo me, ale be tɔtɔ gã aɖe va eye to esia me la wonya paulo kple barnaba do goe le dua me
ke woawo hã ʋuʋu woƒe afɔkewo ɖe anyi abe dzɔgbevɔ̃e ƒe dzesi ene eye woyi woƒe mɔzɔzɔa dzi ɖo ta ikonio
ke dzidzɔ blibo yɔ ame siwo trɔ zu xɔsetɔwo la me eye gbɔgbɔ kɔkɔe la hã yɔ wo me fũ
abe ale si wowɔnɛ le afi sia afi si wode ene la, paulo kple barnaba gayi yudatɔwo ƒe ƒuƒoƒe le ikonio hã eye wogblɔ nya kple ŋusẽ tɔxɛ aɖe ale be ame geɖe siwo nye yudatɔwo kple helatɔwo siaa, trɔ zu xɔsetɔwo
ke yudatɔ siwo medina be yewoase mawu ƒe ɖeɖenya sia o la, gblɔ nya baɖa ƒomevi geɖewo ɖe paulo kple barnaba ŋu
wowɔ esia be trɔ̃subɔlawo nagaxɔ woƒe nyawo dzi ase o
esia hã meɖe dzi le paulo kple barnaba ƒo kura o, ke boŋ wonɔ dua me hegblɔ mawunya kple dzideƒo ɣeyiɣi didi aɖe
aƒetɔ la na ŋusẽ wo wowɔ nukunu geɖewo be woafia kɔtee be eƒe nya la kakam wole vavã
dua me tɔwo ma ɖe akpa eve, ɖewo nɔ yudatɔwo ƒe dumegãwo yome eye ɖewo hã nɔ paulo kple barnaba yome
ke ame aɖewo va nɔ ɖoɖo wɔm be yewoade zitɔtɔ trɔ̃subɔlawo ƒe ha, yudatɔwo kple yudatɔwo ƒe dumegãwo me ɖe paulo kple barnaba ŋu ale be ame siawo nadze paulo kple barnaba dzi aƒu kpe wo, awɔ nuvevi wo
esi apostoloawo se nya sia la, wosi dzo le dua me heyi likaonia ƒe duwo, listra kple derbe nutomewo
eye wogblɔ nyanyui la fia le afi mawo hã
le listra la ŋutsua aɖe le anyinɔƒe, ame si metea ŋu tsia tre ɖe eƒe afɔwo dzi o, eye wònye tekunɔ tso dadaa ƒe dɔme ke; mezɔ azɔlĩ kpɔ o
ame sia ɖo to paulo esi wònɔ nu ƒom na ameawo
paulo lĩ ŋku ɖe edzi gãa eye wòkpɔ be xɔse le esi na dɔyɔyɔ,
eya ta paulo yɔe gblɔ be, “tsi tre ɖe wò afɔwo dzi!” le gbeɖeɖe sia nu la, ŋutsua ti kpo eye wòde asi azɔlĩzɔzɔ me
nukunu sia wu gbɔgblɔ na amehawo eye wogblɔ le wo nɔewo dome le woawo ŋutɔwo degbe me be, “ame siawo la, mawuwoe wonye le amegbetɔ ƒe nɔnɔme me
”
le woƒe nuwɔnawo ta la, wona ŋkɔ barnaba be yupiter si nye helatɔwo ƒe mawu eye woyɔ paulo be merkurio elabena eyae nye ame si nɔ nu ƒom geɖe wu
enumake yupiter ƒe trɔ̃nua si ƒe nɔƒe le dua godo la tsɔ seƒoƒowo kple nunanawo fũ vɛ eye wòwɔ dzadzraɖo be yeawu nyitsu gã aɖe atsɔ asa vɔe na wo le dua ƒe agbowo nu le ameha la ŋkume
nuwɔna sia gbã dzi na barnaba kple paulo vevie ŋutɔ ale wosi du ge ɖe ameawo dome eye wodo ɣli gblɔ na wo be,
“mía tɔwo, nu kae nye busunu sia wɔm miele? míawo hã amegbetɔwo ko míenye abe miawo ke ene
đe míeva be míagblɔ nyanyui sia na mi be miadzudzɔ nu maɖinu siawo tɔgbi subɔsubɔ eye miado gbe ɖa na mawu gbagbe si wɔ dzi kple anyigba kple atsiaƒu kpakple nu siwo katã le eme la boŋ
tsã la mawu ɖe asi le dukɔ ɖe sia ɖe ŋu wòwɔ nu si dze eŋu
ke hã la medzudzɔ ɖaseɖiɖi tso eɖokui ŋuti o, elabena ewɔa nu nyuiwo na mí, enaa tsidzadza mí tso dziƒo kple nuƒãɣiwo kple nuŋeɣiwo eye wòna nuɖuɖu geɖe mí hetsɔ dzidzɔ yɔ míaƒe dziwo me fũ
”
togbɔ be woɖe nya me na ameawo alea hã la, esẽse hafi wozi wo dzi be womete ŋu sa vɔ la na wo o
ke le ŋkeke ʋe aɖewo ko megbe la, yudatɔ aɖewo gatso antioxia kple ikonio va do ɖe listra eye wogade ʋunyaʋunya dua me tɔwo me ɖe paulo ŋu
amehawo ho ɖe paulo ŋu, ƒu kpee nyui va se ɖe esime wòku ƒenyi eye wohee do goe le dua me elabena wobu be eku
xɔsetɔwo kple nɔvinɔviwo va ƒo ƒu ɖe eŋu kasia, paulo fɔ, wo katã trɔ yi listra dua me, eye le ŋkeke evea gbe la, wo kple barnaba dzo yi derbe
wonɔ derbe hegblɔ nyanyui la le afi ma ŋkeke ʋe aɖewo eye ame geɖewo trɔ zu woƒe nusrɔ̃lawo
emegbe la wogatrɔ yi listra, ikonio kple antioxia eye wodo ŋusẽ xɔsetɔwo hefia ale si woalɔ̃ mawu kple wo nɔewoe ɖe edzi wu la wo
wode dzi ƒo na xɔsetɔawo be woalé woƒe xɔse la me ɖe asi sesĩe togbɔ be wole funyafunya wɔm wo hã elabena fukpekpe mee woato age ɖe dziƒofiaɖuƒe la me
paulo kple barnaba ɖo hamemegãwo ɖe ha sia ha nu eye wowɔ nutsitsidɔ kple gbedodoɖa hetsɔ ameawo de asi na mawu be wòakpɔ wo dzi le woƒe dɔwɔwɔwo me
azɔ woyi woƒe mɔzɔzɔa dzi to pisidia nutome va ɖo pamfilia alo terki
wogagblɔ nya le perga hã hafi tso eme yi atalia
mlɔeba la, woɖo tɔdziʋu hetrɔ va ɖo antioxia afi si wodze woƒe mɔzɔzɔa gɔme le
afi siae mawu de dɔ si nu wowu fifia la asi na wo le
esi wogbɔ va ɖo antioxia la woyɔ xɔsetɔawo katã ƒo ƒui heka nu gã siwo mawu wɔ kpli wo la ta na wo
wogblɔ ale si mawu ʋu xɔse ƒe mɔ na trɔ̃subɔlawo hã la na ameawo
paulo kple barnaba tsi antioxia henɔ xɔsetɔawo gbɔ ɣeyiɣi didi aɖe
le ɣeyiɣi si me paulo kple barnaba nɔ antioxia la, ame aɖewo tso yudea va antioxia dua me
ame siawo va nɔ nu fiam trɔ̃subɔla siwo trɔ zu kristotɔwo la be, ehiã vevie be woatso aʋa na wo abe ale si yudatɔwo wɔnɛ ene, hafi woakpɔ ɖeɖe
paulo kple barnaba melɔ̃ ɖe nya sia dzi kura o ale wohe nya kple nenem me siawo vevie
mlɔeba la, antioxia ha la ɖe hametɔ aɖewo kpe ɖe paulo kple barnaba ŋu heɖo wo ɖe yerusalem be woayi aɖadzro nya sia me kple apostoloawo kple hamemegãwo anya woƒe susu le eŋu ava gblɔ na yewo
ha blibo la katã yi ɖaɖo ame dɔdɔawo ɖa va se ɖe antioxia dua godo, eye woyi woƒe mɔzɔzɔ dzi
le mɔa dzi la, ame dɔdɔawo tɔ ɖe foenike kple samaria du siwo le mɔa dzi la me eye wogblɔ ale si mawu le dɔ wɔm le trɔ̃subɔlawo dome la na xɔsetɔ siwo le afi ma
nya sia do dzidzɔ blibo na ame sia ame si see
ame dɔdɔawo va ɖo yerusalem eye wowɔ takpekpe kple apostoloawo kple hamemegãwo katã
paulo kple barnaba ƒo nu tso dɔ si wɔm mawu le to wo dzi le teƒe vovovowo la ŋu na wo
ke enumake, ame siwo nye farisitɔwo tsã hafi trɔ zu kristotɔwo la, tsi tre eye wogblɔ be ele be woatso aʋa na trɔ̃subɔla siwo trɔ zu xɔsetɔwo katã eye woawɔ ɖe yudatɔwo ƒe sewo kple kɔnuwo katã hã dzi pɛpɛpɛ
nya sia na be apostoloawo kple hamemegãwo gaɖo ŋkeke be yewoabu tame le nya la ŋu nyuie
esi ŋkekea ɖo la wo katã wogava ƒo ƒu eye wodzro nya sia me ɣeyiɣi didi aɖe
mlɔeba la, petro tsi tre heƒo nu na wo gblɔ be, “nɔvinyewo, miawo ŋutɔ mienya be anɔ abe ƒe aɖewo nye esi va yi ene la, mawu tiam le mia dome eye wòɖom ɖa be magblɔ nyanyui la na trɔ̃subɔlawo ale be woawo hã woaxɔ se azu kristotɔwo
mawu si nya amegbetɔ ɖe sia ɖe ƒe dzime la, xɔ wo hena gbɔgbɔ kɔkɔe la wo abe ale si wòna míawo hã ene
mede vovototo aɖeke mí kple woawo dome o elabena eɖe woƒe nu vɔ̃wo ɖa tso xɔse me abe míawo ke ene
ke nɔvinyewo, nu ka ta miedi be miate mawu kpɔ adi be yewoatsɔ agba kpekpe si míawo ŋutɔ kple mía tɔgbuitɔgbuiwo mete ŋu tsɔ o la da ɖe woawo dzi be woatsɔ mahã?
ao, ɖe miexɔe se kpɔ be aƒetɔ yesu, si nye mawu ƒe nunana la dzi koe ame sia ame ato akpɔ ɖeɖe oa?”
le nuƒo sia megbe la ƒuƒoƒea zi ɖoɖoe eye nyahahe aɖeke megayi edzi o
esia na mɔnu paulo kple barnaba be wogblɔ nukunu gã siwo mawu wɔ to wo dzi le trɔ̃subɔlawo dome la na wo
esi woawo hã ƒe gbe dze anyi la, yakobo hã tsi tre heƒo nu gblɔ be, “tɔnyetɔwo, miɖo tom
petro gblɔ ale si mawu ŋutɔ tia amewo tso trɔ̃subɔlawo dome bena woasubɔ ye ade bubu yeƒe ŋkɔ ŋuti la na mi
trɔsubɔla siwo trɔ zu kristotɔ siawo ƒe nya sɔ kple nyagblɔɖila amos ƒe nyagblɔɖi sia be
‘le nu siawo megbe la magatrɔ ava eye magatu david ƒe aƒe si mu dze anyi la, magagbugbɔ aɖo eƒe gli gbagbãwo eye mafɔ wo ɖe tsitre,
ale be ame susɔewo adi aƒetɔ la kple trɔ̃subɔla siwo ŋu woyɔ nye ŋkɔ ɖo la, aƒetɔ la, ame si wɔa nu siawo katã lae gblɔe
’
esiae nye nu si aƒetɔ, ame si ɖe eƒe ɖoɖo si wòwɔ tso gɔmedzedzea me fia mí la, gblɔ
esia ta nye nyametsotsoe nye be, mehiã be míaɖe fu na ame siwo trɔ va mawu gbɔ la o
ke ɖe ko míabia tso wo si be woadzudzɔ lã siwo wotsɔ sa vɔe na trɔ̃wo kple lã siwo tsi ʋu me la ɖuɖu eye hekpe ɖe esiawo ŋu la, woadzudzɔ ahasiwɔwɔ
elabena tso blema ke la, nu siawo nye kɔ na yudatɔwo eye woƒoa nu le wo ŋu le sabat sia sabat dzi le yudatɔwo ƒe ƒuƒoƒewo
”
azɔ la apostoloawo kple hamemegãwo katã va lɔ̃ ɖe edzi be yewoaɖe ame aɖewo woakplɔ paulo kple barnaba ɖo ayi antioxia be woaɖagblɔ nu si dzi woɖo kpee la na hame si le afi ma
wotia hamemegã eve be woayi
woawoe nye yuda si wogayɔna be barsaba kple sila
woŋlɔ agbalẽ de ame dɔdɔawo si eye emenyawo yi ale, “mía nɔvi trɔ̃subɔla siwo trɔ̃ zu xɔsetɔwo le antioxa, siria kple kilikia, mixɔ gbedoname tso apostoloawo, hamemegãwo kple mia nɔvi siwo le yerusalem la gbɔ
míese be xɔsetɔ aɖe siwo tso mía gbɔ le afii la va mia dome eye wova gblɔ nya aɖewo, siwo ɖe fu na miaƒe susu eye woʋuʋu miaƒe xɔse kple ɖeɖekpɔkpɔ la na mi
míedi be mianya be, menye míawoe dɔ ame siawo ɖo ɖe mi o
ke esi míawo hã miebu nya la ŋu eye mí katã míeɖo kpe nu si nye nyateƒea dzi vɔ la, míeɖoe be anye susu nyui aɖe ŋutɔ be míaɖe ame dɔdɔ eve siwo woakplɔ mía nɔvi lɔlɔ̃awo, paulo kple barnaba, ɖo ava mia gbɔ
ame dɔdɔ eve siawo nye yuda kple sila, ame siwo tsɔ woƒe agbe ke faa na míaƒe aƒetɔ yesu kristo
míeka ɖe dzi be ame siawo aƒo nu aɖo kpe nu si nye míaƒe susu le nya siwo le fu ɖem na míaƒe susuwo la dzi na mi
míekpɔe dze sii be enyo gbɔgbɔ kɔkɔe la kple míawo hã ŋu be menyo be míatsɔ agba gã aɖeke ada ɖe mia dzi wu nu vevi siawo ko o,
be miatsri trɔ̃wo ƒe vɔsawo kple ʋu kpakple lã tsiʋumewo ɖuɖu eye miatsri ahasiwɔwɔ hã
ne miekpɔ mia ɖokui dzi nyuie le nu siawo me la, ekema miewɔe nyuie
minɔ anyi nyuie
”
ame dɔdɔ eneawo dze mɔ ɖo ta antioxia enumake
esi wova ɖo la woƒo kristotɔwo katã nu ƒu eye wotsɔ gbedeasia ɖo woƒe ŋkume
esi woxlẽ agbalẽa eye wose emenyawo la, hame bliboa kpɔ dzidzɔ manyagblɔ aɖe
hekpe ɖe agbalẽa ŋu la, yuda kple sila ame siwo nya mawu ƒe nya nyuie la gaƒo nu geɖe na hamea hedo ŋusẽ woƒe xɔse
wonɔ antioxia ŋkeke geɖe hafi wodo mɔ wo kple dzidzɔgbedoname tso antioxia hamea gbɔ vɛ na yerusalem hame si dɔ wo ɖa
paulo kple barnaba hã gatsi antioxia hena kpekpeɖeŋu ame siwo nɔ mawunya gblɔm henɔ nu fiam amewo le afi ma
le ŋkeke aɖewo megbe la, paulo doe ɖe barnaba gbɔ be, “na míagbugbɔ ayi aɖakpɔ nɔvi siwo le du siwo me míegblɔ aƒetɔ la ƒe nya la le la, akpɔ ale si wole zɔzɔmii la ɖa
”
barnaba lɔ̃, ke edi be yewoatsɔ yohanes, si woyɔna be marko la, akpe ɖe yewo ɖokui ŋu
ke le ale si marko gblẽ wo ɖi le pamfilia eye meyi dɔa dzi kple wo o ta la paulo mebui be enyo be wòagayi kpli yewo o
nu sia he masɔmasɔ de paul kple barnaba dome ale gbegbe be wo dome ma
barnaba kplɔ marko ɖe asi eye woɖo tɔdziʋu yi kipro
ke paulo hã tsɔ sila kpe ɖe eɖokui ŋu, eye nɔviawo tsɔ wo de asi na aƒetɔ la ƒe amenuveve
woto siria kple kilikia nutowo me henɔ ŋusẽ dom hame siwo nɔ afi ma
teƒe gbãtɔ si paulo kple sila de lae nye derbe
emegbe woyi listra
le afi sia la wodo go nusrɔ̃la aɖe si ŋkɔe nye timoteo ame si dada nye yudatɔ kple kristotɔ ke fofoa nye helatɔ
timoteo nye ɖekakpui aɖe si ƒe dɔwɔwɔ dze kristotɔ siwo le listra kple ikonio ŋu nyuie ŋutɔ
le esia ta paulo bia tso esi be wòadze yewo yome le yewoƒe mɔzɔzɔ la me
hafi woadze mɔ la, paulo tso aʋa na timoteo be wòaganye nuɖianu na yudatɔ siwo le nutomea la o, elabena ele nyanya me na ame sia ame be helatɔe nye timoteo fofo
azɔ woyi woƒe mɔzɔzɔ dzi henɔ tsatsam le duwo me
afi sia afi si woɖo la, wogblɔa nya siwo dzi apostolowo kple hamemegãwo ɖo kpee le yerusalem le trɔ̃subɔlawo siwo zu kristotɔwo ŋu la na hameawo
esia na be hameviawo tsi ɖe edzi le gbɔgbɔ me eye woƒe xexlẽme hã dzi ɖe edzi
tso afi ma la, woyi frigia kple galatia nutome elabena gbɔgbɔ kɔkɔe la meɖe mɔ na wo be woayi asia nyigba dzi le ɣeyiɣi sia me o
woto misia liƒo dzi heyina bitinia le dzigbe godzi
ke yesu ƒe gbɔgbɔ gaxe mɔ na wo eya ta womete ŋu yi bitinia o
ke boŋ woto misia nutome heyi troa
le gbe ma gbe ƒe zã me la, paulo kpɔ ŋutega aɖe
ekpɔ ame aɖe si tsi tre ɖe makedonia le hela nyigba dzi nɔ kuku ɖem nɛ be, “tso ƒu la nãva mía gbɔ le makedonia le afii ne nãva kpe ɖe mía ŋu
”
enumake míeɖoe be míayi makedonia elabena edze na mí kɔtee be mawu le mía ɖom ɖe afi ma be míayi aɖagblɔ nyanyui la
míeɖo tɔdziʋu le troa va samotrake eye le ŋkeke evea gbe la, míeva ɖo neapoli
mlɔeba la míeva ɖo filipi si nye romatɔwo ƒe dutsotso aɖe si le makedonia nyigba ƒe liƒo dzi tututu
míenɔ afi ma ŋkeke geɖewo
le sabat dzi la míeyi tɔsisi aɖe si didi tso dua gbɔ vie la to afi si míese be ame aɖewo ƒoa ƒu ɖo doa gbe ɖa le, eye gbe ma gbe la míegblɔ mawunya na nyɔnu siwo va teƒea
nyɔnu siawo dometɔ ɖekae nye lidia si nye avɔdzrala aɖe tso tiatira
enye mawuvɔ̃la xoxo eye esi paulo nɔ nu ƒom la mawu ʋu eƒe dzi eye wòxɔ nya siwo katã paulo gblɔ la dzi se
esia ta míede mawutsita na eya kple eƒe aƒemetɔwo katã eye emegbe la ekpe mí be, míava dze ye ƒeme
lidia gblɔ na mí be, ‘ne miexɔe se tututu be nye hã menye aƒetɔ la tɔ vavã la ekema miva dze gbɔnye
’ eƒoe ɖe mía nu ʋuu va se ɖe esime míelɔ̃ yi ɖadze egbɔ
wode paulo kple sila gaxɔ me
gbe ɖeka esi míenɔ mɔ dzi yina gbedoɖaƒe le tɔa to la, míedo go ɖetugbi aɖe si me gbɔgbɔ vɔ̃ nɔ eye wòtea ŋu kaa afa na amewo eye to esia me wòwɔa ga geɖe ŋutɔ na eƒe aƒetɔ elabena kluvi wònye
đetugbi sia nɔ mía yome nɔ ɣli dom be, “‘ame siawo la, mawu dziƒoʋĩtɔ ƒe dɔlawo wonye eye ɖe wova be yewoafia mi ale si miawɔ be woatsɔ miaƒe nu vɔ̃wo ake mi
’”
đetugbi la wɔ nenem nu sia ŋkeke geɖe ke gbe ɖeka la, eva glo paulo ale wòtrɔ ɖe ɖetugbi la ŋu heblu ɖe gbɔgbɔ vɔ̃ si le eme la ta be, “mele gbe ɖem na wò le yesu kristo ƒe ŋkɔ me be do go le ɖetugbi sia me fifi laa!” gbɔgbɔ vɔ̃ la do go le eme enumake
nuwɔna sia do dziku na ɖetugbi sia ƒe aƒetɔwo elabena wobu woƒe gakpɔmɔnu
le esia ta wona wolé paulo kple sila hekplɔ wo yi ʋɔnudrɔ̃la gãwo ƒe ŋkume le dutoƒo
nutsotso si wowɔ ɖe wo ŋu na dumegãwo lae nye be, “yudatɔ siawo va le to gblẽm na amewo le dua me
be woawɔ nu siwo tsi tre ɖe romatɔwo ƒe sewo ŋu
”
kasia, ameha gã aɖe va ƒo ƒu henɔ ɣli dom
edze ƒã be woɖo be yewoawɔ ʋunyaʋunya
le esia ta dumegãwo bu fɔ paulo kple sila eye woɖe gbe be woaƒo wo kple ati
esi woƒo wo wòte wo ŋu nyuie la, wotsɔ wo de gaxɔ me, eye wogblɔ na gaxɔdzikpɔla vevie be ne menya o ameawo si la ekema eya ŋutɔ aku
le esia ta gaxɔdzikpɔla hã mefe kpli wo kura o
etsɔ wo de gaxɔa ƒe gogloeaƒe ke eye wòde ga afɔ na wo sesĩe
le zã bliboa me la paulo kple sila nɔ gbe dom ɖa nɔ ha dzim nɔ mawu kafum
gaxɔmenɔla bubuawo hã nɔ woƒe hawo sem
le zã ga wuieve me tututu la, anyigba ʋuʋu sesĩe eye gaxɔ bliboa ʋuʋu kpekpekpẽ, ʋɔtruawo katã ʋu le wo ɖokuiwo si eye ga si wode gaxɔmenɔla ɖe sia ɖe la ɖe ɖa
esi gaxɔdzikpɔla nyɔ tso alɔ̃ me eye wòkpɔ be ʋɔtruawo katã nɔ ʋuʋu ɖi la, vɔvɔ̃ ɖoe elabena ebu be gamenɔlawo katã si dzo
le esia ta, eɖe eƒe yi le aku me be yeawu ye ɖokui
ke paulo do ɣli gblɔ nɛ be, “nɔvi, mègawɔ nuvevi ɖokuiwo o; mí katã míele afii
”
enumake gaxɔdzikpɔla la bia akaɖi; ƒu du yi ɖe eme eye wòdze klo ɖe paulo kple sila ƒe afɔ nu le dzodzo nyanyanya me
ekplɔ wo do goe hebia be, “aƒetɔ, nu kae le nam be mawɔ bena makpɔ ɖeɖe?”
woɖo eŋu nɛ be, “ne èxɔ aƒetɔ yesu dzi se la, ekema wò kple wò aƒe blibo la miakpɔ xɔxɔ
”
wogblɔ aƒetɔ la ƒe nya nɛ kple eƒe aƒemetɔwo katã
le zã ma ke me gaxɔdzikpɔla klɔ woƒe abiwo na wo; eye enumake wode mawutsi tsi ta na eya kple eƒe aƒe bliboa
ena nu wo, woɖu eye aƒea me tɔwo katã yɔ fũ kple dzidzɔ elabena wotrɔ zu mawu dzi xɔselawo
le ŋdi me la ʋɔnudrɔ̃lawo ɖo kpovitɔwo ɖe gaxɔdzikpɔla la kple gbeɖeɖe sia be, “đe asi le ŋutsu mawo ŋu ne woadzo
”
gaxɔdzikpɔla la gblɔ nya la na paulo be, “ʋɔnudrɔ̃lawo ɖo gbe ɖa be woaɖe asi le wò kple sila ŋuti
eya ta miate ŋu adzo azɔ
miheyi le ŋutifafa me
”
ke paulo gblɔ na kpovitɔwo be, “woƒo mí le dutoƒo ʋɔnumadrɔ̃madrɔ̃e, togbɔ be míenye romatɔwo hã; wode mi gaxɔ me, ke azɔ la woaɖe mí ado goe le adzamea? gbeɖe! đe ko woawo ŋutɔ nava hafi woakplɔ mi adoe
”
kpovitɔ siwo wodɔ ɖo ɖe gaxɔdzikpɔla gbɔ la trɔ va gblɔ paulo ƒe nya la na ʋɔnudrɔ̃lawo eye vɔvɔ̃ ɖo wo ŋutɔ esi wose be paulo kple sila nye romatɔwo ta
dumegãwo ɖe abla va wo gbɔ le gaxɔa me eye woɖe kuku na wo be woado go adzo le dua me
paulo kple sila trɔ yi lidia ƒe aƒe me, eye xɔsetɔwo va ƒo ƒu ɖe wo ŋu eye wogagblɔ nyanyui la na wo hafi dzo le dua me
azɔ ame eveawo zɔ mɔ to amfipolis kple apolonia nutomewo va ɖo tesalonika afi si yudatɔwo ƒe ƒuƒoƒe aɖe le
paulo yi ƒuƒoƒe sia abe ale si wòwɔne ɖaa ene eye wògblɔ mawunya na ameawo
ewɔ esia sabat etɔ̃ siwo kplɔ wo nɔewo ɖo
eɖe mawunya ƒe akpa si ku ɖe mesia la ƒe fukpekpe, ku kple tsitretsitsi ŋu la me na wo, eye wòdze agbagba hã ɖee fia wo tso mawunya me be “yesue nye mesia alo đela la vavã
”
ame geɖe siwo se paulo ƒe nya la trɔ zu kristotɔwo eye wo dometɔ aɖewo nye helatɔ siwo me mawuvɔvɔ̃ le, kple dua me nyɔnu ŋkutatɔ aɖewo
yudatɔwo ƒe amegã siwo nɔ dua me la ʋã ŋu paulo kple sila eya ta woƒo gbevu aɖewo nu ƒu eye wowɔ ʋunyaʋunya le dua me le paulo kple sila ta
wova dze yason ƒe aƒe afi si wonɔ la dzi kple susu be yewoalé paulo kple sila ahe wo va dumegãwo ŋkumee ne woahe to na wo
ke womekpɔ paulo kple sila le aƒea me o eya ta wolé yason kple kristotɔ aɖewo, kplɔ wo yi dumegãwo gbɔe
wotsɔ nya ɖe yason kple etɔwo ŋu eye wotso wo nu kple ɣli be, “paulo kple sila, ame siwo he tɔtɔ va xexea me ƒe akpa geɖewo la va míaƒe du me afi sia hã hele ʋunyaʋunya hem vɛ
”
ke yason ya na sitsoƒe wo ɖe eƒe aƒe me
le esia ta wo katã wodze na ku elabena wole gbɔgblɔm be fia bubu aɖe gali si ŋkɔe nye yesu, ame sia lolo wu kaisaro
”
nya siawo medzɔ dzi na dumegãwo kple dua me tɔwo kura o
eya ta woka ŋkume na yason kple etɔwo vevie eye wona ame aɖe de megbe na wo be yewomagawɔ nu sia ƒomevi azɔ o hafi woɖe asi le wo ŋu
le zã ma me la kristotɔ siwo le dua me la kplɔ paulo kple sila do goe le dua me alɔtsɔtsɔe eye woyi beroea
paulo kple sila gayi woƒe dɔ dzi le afi sia hã heyi ɖagblɔ mawunya le yudatɔwo ƒe ƒuƒoƒe si le dua me la me
beroeatɔwo ya lé fɔ ɖe nya la ŋu wu tesalonikatɔwo, eye woɖo to paulo ƒe nyagbɔgblɔ kple dzidzɔ
woawo ŋutɔwo hã nɔa mawunya la me dzrom ɣesiaɣi be yewoakpɔe ɖa be nyateƒenya gblɔm paulo kple sila nɔ mahã
to esia me la, wo dometɔ geɖewo zu xɔsetɔwo eye helatɔ ŋkutatɔ siwo nye nyɔnuwo kple ŋutsuwo siaa xɔ nya la dzi se
esi yudatɔ siwo tso tesalonika la gase be paulo nɔ mawunya gblɔm le beroea la, wogati wo yome yi afi ma hã eye wògade zi ameawo me ɖe wo ŋu
ke kritsotɔwo wɔ kaba ɖo paulo ɖe anyigbe gome lɔƒo gake sila kple timoteo ya tsi anyi
ame siwo kplɔ paulo yii la ɖoe ɖa va se ɖe atene hafi trɔ yi beroea
paulo de gbe asi ma wo be woagblɔ na sila kple timoteo be woawɔ kaba ava tu ye le atene
esi paulo nɔ sila kple timoteo lalam le atene la, eɖi tsa le dua me
nu siwo wòkpɔ la ɖu dzi nɛ ŋutɔ
ekpɔ be legbawo bɔ ɖe dua me fũ
eyi yudatɔwo ƒe ƒuƒoƒe be yeadzro nya me kple yudatɔwo kple helatɔ vɔ̃mawuwo
eƒo nu na ameha si le dua ƒe takpeƒe la hã gbe sia gbe
paulo dzro nya me kple xexemenunyala gã aɖewo siwo woyɔna be epikurea kple stoiktɔwo la hã
esi wòƒo nu na wo tso yesu ƒe ku kple tsitretsitsi ŋu la, wo dometɔ aɖewo gblɔ be paulo ƒe tagbɔ gblẽ alo dzixɔse yeye aɖe boŋ ŋue wònɔ nu ƒom le
ale wolée hekplɔe yi takpeƒe si woyɔna be areopago la, afi ma wobia tso esi be, “na míase nya tso nufiafia yeye si nèhe vɛ la ŋu
èle nya masekpɔ aɖewo gblɔm ɖe miaƒe towo me, míedi be míase nya siawo gɔme kple nu si wonye
”
atenetɔwo katã kple amedzroawo hã lɔ̃a anyinɔnɔ ɖe takpeƒe wɔa woƒe ɣeyiɣi ŋutidɔ to nyamedzodzro kple susu yeyewo xɔxɔ me
esi ŋkekea ɖo la, paulo tsi tre ɖe ameha la titina le mastogbɛ la dzi heƒo nu gblɔ na wo bena, “nɔvinye atenetɔwo, edze nam ƒã be mienye ame siwo kpɔa dzidzɔ le mawuvɔvɔ̃ ŋu ŋutɔ,
elabena esi menɔ tsa ɖim le miaƒe dua me la, mekpɔ legba geɖewo kple vɔsamlekpuiwo hã
nukutɔe la mekpɔ ɖe si mieme na ŋkɔe be, ‘mawu si mienya o la tɔe
’ mawu si miesubɔna le manyamanya me la ƒe nyae metsɔ vɛ na mi
”
“mawu siae wɔ dziƒo kple anyigba kple nu siwo katã le eme eye wònye gã kple aƒetɔ na nu sia nu
le esia ta menɔa gbedoxɔ si amewo tsɔ asi tui la me o,
eye le esime naneke mehiãnɛ o ta la, amegbetɔ mate ŋu awɔ naneke nɛ o
ke eya boŋ na agbegbɔgbɔ nu sia nu eye wònaa nu ame sia ame ɖe eƒe hiahiã nu
mawu siae wɔ amegbetɔ siwo katã tso dzɔtsoƒe ɖeka eye wòkaka wo ɖe xexea me ƒe akpa ɖe sia ɖe
eɖo liƒo na dukɔwo eye wòɖo dukɔ siwo ayi ŋgɔ kple esiwo adze anyi la da ɖi xoxo
”
mawu ƒe didie nye be amegbetɔwo nadii, ake ɖe eŋu togbɔ be egbɔ medidi tso ame aɖeke gbɔ o hafi hã
eya mee míele agbe le abe ale si miaƒe hɛnɔ aɖe gblɔe ene bena, ‘míawoe nye mawu viwo
’
eya ta ne míenye mawu viwo la ekema menyo be míabu be mawu nye legba si amegbetɔ awɔ kple klosalo kple sika alo akpae kple kpe o
tsã la mawu mia ŋku ɖe amegbetɔ ƒe numanyamanya dzi
ke azɔ la ede se be ame sia ame naɖe asi le legbawo ŋu eye wòasubɔ ye ɖeka ko
elabena eɖo ŋkeke tɔxɛ aɖe da ɖi be yeava drɔ̃ ʋɔnu xexeame, eya ŋutɔ tia ame si le ʋɔnua drɔ̃ ge la da ɖi eye eyae nye ame si wòfɔ ɖe tsitre tso ame kukuwo dome
”
esi wosee wògblɔ, nya tso fɔfɔ tso ame kukuwo dome ŋu la, nyasela aɖewo koe ŋutɔ ke ame bubuwo hã be, “míedi be míagase nya sia ɣebubuɣi”
ale paulo dzo le takpeƒea
ame ʋe aɖewo ya dze eyome trɔ zu xɔsetɔwo
ame siawo dometɔ aɖewo nye dionisio si nye dumegã ɖeka kple nyɔnu aɖe si ŋkɔe nye damari
le nu siawo megbe la, paulo dzo le atene heyi korinto afi si wòdo go yudatɔ aɖe si woyɔna be akuila la le
wodzi akuila le ponto eye eya kple srɔ̃a priskila nɔ roma tsã gake kaisaro klaudio va de se be woanya yudatɔwo katã dzoe le roma dua me, eye le esia ta akuila kple srɔ̃a ʋu va tsi korinto
paulo dze akuila kple srɔ̃a gbɔ le korinto eye wòwɔ dɔ kpli wo elabena wo katã nye avɔgbadɔwɔlawo
paulo yia yudatɔwo ƒe ƒuƒoƒe si le dua me le sabat ɖe sia aɖe dzi hedzroa mawunya me kple yudatɔwo kpakple helatɔwo siaa
esi sila kple timoteo tso makedonia va ɖo korinto ko la, paulo ɖe asi le eƒe avɔgbadɔwɔwɔa ŋu eye wònɔ nya gblɔm na yudatɔwo gbe sia gbe henɔ ɖase ɖim be yesue nye mesia la
ke le ale si yudatɔwo tsi tre ɖe eŋu sesĩe eye gawu la, wonɔ fewu ɖum henɔ busunyawo gblɔm ɖe yesu ŋu ta la, paulo ɖe ta le woƒe nya me eye wògblɔ na wo be, “miaƒe ʋu neva miawo ŋutɔ ƒe ta dzi
nye asi megale miaƒe nya me o
tso azɔ dzi yina la magblɔ nyanyui la na trɔ̃subɔlawo
”
le esia megbe la edzo yi ɖanɔ trɔ̃subɔla aɖe si ŋkɔe nye tito yusto la gbɔ
ame sia ƒe aƒe te ɖe yudatɔwo ƒe ƒuƒoƒe la ŋu eye wònye mawuvɔ̃la adodoe aɖe
to paulo ƒe afi ma nɔnɔ me la, krispo si nye yudatɔwo ƒe ƒuƒoƒea ƒe amegã la kple eƒe aƒe blibo la me tɔwo katã trɔ zu kristotɔwo eye wode mawutsi ta na wo
nenema kee nye korintotɔ bubu geɖewo hã
gbe ɖeka ƒe zã me la, mawu ƒo nu na paulo le drɔ̃eƒe be, “mègavɔ̃ o; nɔ nya la gbɔgblɔ dzi eye mègazi ɖoɖoe o
elabena meli kpli wò eye ame aɖeke mate atsi tre ɖe ŋuwò o, ame geɖewo le du sia me siwo nye tɔnyewo
”
nu sia do ŋusẽ paulo ale wònɔ korinto ƒe ɖeka kple afã sɔŋ henɔ mawu ƒe nyateƒenya la gblɔm
ke esi wova ɖo galio gɔvinae le akaya nutome la, yudatɔwo gatso ɖe paulo ŋu eye wohee va gɔvina la gbɔe be wòadrɔ̃ ʋɔnui
wotsɔ nya ɖe eŋu be, “ŋutsu sia le amewo hem be woasubɔ mawu le mɔ si mesɔ kple romatɔwo tɔ o la dzi
”
esi paulo ke nu ko la, galio xɔ nya la hegblɔ na yudatɔwo be, “ne mi yudatɔwo ɖe miele nutsotso nam tso nu vlo wɔwɔ aɖe alo amewuwu ŋuti la, anye ne maɖo to mi
gake esi wònye nu si ku ɖe miawo kple ame aɖe ƒe xɔse ŋuti la, miawo ŋutɔwo mikpɔ egbɔ
nyemedi be manye ʋɔnudrɔ̃la le nya sia me o
”
ale galio nya wo do goe le ʋɔnudrɔ̃ƒea
amehawo do dziku vevie ale be wodze sostene si nye yudatɔwo ƒe ƒuƒoƒea ƒe amegã yeyea dzi eye wolée heƒoe nyuie le ʋɔnudrɔ̃xɔa godo, gake galio mede nu eme kura o
paulo ganɔ dua me ŋkeke aɖewo eye emegbe la, eklã kristotɔwo eye wòɖo tɔdziʋu hedzo yi siria nutome
ekplɔ priskilia kple akuila hã ɖe asi
esi wova ɖo kentarea la, paulo lũ ta kolikoli le adzɔgbeɖeɖe si wòwɔ do ŋgɔe le yudatɔwo ƒe kɔnu nu la ta
esi wova ɖo efeso la paulo gblẽ akuila kple priskila ɖe tɔdziʋua me eye wòyi ɖe dua me be yeadzro nya me kple yudatɔ siwo le afi ma la le woƒe ƒuƒoƒe
wobia tso esi be wòanɔ anyi vie gake egbe
ke esi wòle dzodzom le wo gbɔ la edo ŋugbe na wo be, “ne mawu lɔ̃ la matrɔ ava
” eya megbe la eɖo tɔdziʋu tso efeso
esi wòɖo kaisarea la, èyi ɖado gbe na hamea eye wòyi antioxia
enɔ afi ma vie eye wòdze mɔ ɖo ta terki ke etɔ ɖe galatia kple frigia nutomewo eye wòdo ŋusẽ hame siwo le nutomeawo hekpe ɖe wo ŋu be woagatsi ɖe edzi le gbɔgbɔ me
apolo va efeso kple kɔrinto
eva va eme be yudatɔ aɖe si ŋkɔe nye apolo la tso aleksandria si le egipte la va efeso
ame sia nye mawunyanyala adodoe aɖe
wofia nui tso aƒetɔ la ƒe mɔ ŋuti, egblɔa nya dzideƒotɔe eye wòfiaa nu tso yesu ŋuti pɛpɛpɛ, togbɔ be yohanes ƒe mawutsideta ko wònya hã
edze nufiafia gɔme le ƒuƒoƒea dzideƒotɔe
esi akuila kple priskila se eƒe nyawo la wokpee yi wo ƒe aƒeme heɖe mawu ƒe mɔ me nɛ tsitotsito wu esi wònya tsã
apolo di vevie be yeayi hela nutome, ale xɔsetɔ siwo le antioxia la do ŋusẽe be wòayi
woŋlɔ agbalẽ ɖo ɖe xɔsetɔ siwo le afi ma la be ne apolo va la,
woaxɔe akpɔ edzi nyuie
esi wòva ɖo hela nutome la, egblɔ mawunya kple ŋusẽ eye wòdo ŋusẽ hame siwo nɔ afi ma
edzro nya me kple yudatɔwo le dutoƒo eye wòɖi ɖase be mawunya ɖee fia kɔtee be yesue nye mesia la vavã
paulo ƒe mɔzɔzɔ etɔ̃lia
esime apolo ganɔ korinto la, paulo hã zɔ mɔ to terki nutowo me va ɖo efeso
ekpɔe be xɔsetɔ aɖewo le afi ma eye le woƒe nyamedzodzro me la,
paulo bia wo se be, “esi miezu kristotɔwo ɖe, miexɔ gbɔgbɔ kɔkɔe ɖe mia mea?” ke woɖo eŋu be, “ao, míexɔ gbɔgbɔ kɔkɔe la o eye le nyateƒe me la, míese eŋkɔ hã kpɔ o
nu kae wònye?”
paulo yi dzi bia wo be, “ekema nu ka dzie miexɔ se hafi wode mawutsi ta na mi?” woɖo eŋu be, “wode mawutsi ta na mí ɖe yohanes mawutsidetanamela ƒe nufiafia nu
”
nya sia mevivi na paulo o ale wòfia wo be yohanes mawutsidetanamela ɖe ko wòwɔe be yeafia ale si ame nadzudzɔ nu vɔ̃ wɔwɔ atrɔ va mawu gbɔ eye emegbe la wòaxɔ yesu kristo ame si ƒe nya yohanes gblɔ be ele vava ge la dzi ase ale be woade mawutsi ta nɛ ɖe eƒe ŋkɔ me
esi wose nya sia la wo katã wolɔ̃ eye paulo gbugbɔ de mawutsi ta na wo ɖe yesu kristo ƒe ŋkɔ me
emegbe la, paulo do gbe ɖa ɖe wo ta eye wòda asi ɖe wo dzi ale be gbɔgbɔ kɔkɔe la ge ɖe wo me, eye woƒo nu kple gbegbɔgblɔ bubuwo hegblɔ nya ɖi hã
ameawo ƒe xexlẽme nɔ ame wuieve
paulo nɔ efeso ɣleti etɔ̃ nɔ mawunya gblɔm le sabat dzi
edzea agbagba ɣesiaɣi be yeagblɔ nu si dzi wòxɔ se le mawufiaɖuƒea ŋu kple nu si ta wòxɔ edzi se la afia eye wòtena kpɔna be yeaɖe nya me na amewo be woaxɔ yesu dzi ase
ame aɖewo mexɔ eƒe nya o ale wotsi tre ɖe eŋu vevie hegblɔ busunya geɖe ɖe kristo ŋu le dutoƒo, nu sia na be paulo dzo le wo gbɔ
ke ekplɔ ame siwo xɔ eƒe nya la ɖe asi yi tirano takpexɔa me afi si wòƒo nu na wo le gbe sia gbe
ewɔ nu sia ƒe eve sɔŋ ale be yudatɔwo kple helatɔ siwo katã le ausia si le terki nutome la katã se nyanyui la
mawu wɔ nukunu tɔxɛwo to paulo ƒe asi dzi,
ale gbegbe be wòtsɔa takuviwo kple akɔtawuiwo kaa dɔnɔwo ŋu wohayana eye gbɔgbɔ vɔ̃wo hã doa go le wo me
yudatɔ aɖewo hã nɔ tsatsam tso du me yi du me henɔ gbɔgbɔ vɔ̃wo nyam le amewo me
ame siawo va ɖo be yewoayɔ aƒetɔ yesu kristo ƒe ŋkɔ anya gbɔgbɔ vɔ̃e kpɔ be adze edzi na yewo mahã? woɖoe be ne yewotu ame si me gbɔgbɔ vɔ̃ le la, yewoado ɣli ɖe eta be, “meɖe gbe na wò le yesu kristo, ame si ƒe nya gblɔm paulo le la ƒe ŋkɔ me be nãdo go!”
ame siwo nɔ nu sia wɔm la woe nye yudatɔwo ƒe osɔfo aɖe si woyɔna be skeva la ƒe viŋutsuvi adreawo
wova ke ɖe ame aɖe si me gbɔgbɔ vɔ̃ le la ŋu vavã eye wote kpɔ be yewoanya gbɔgbɔ vɔ̃a le yesu ƒe ŋkɔ me
ke gbɔgbɔ vɔ̃ la bia wo be, “menya nu tso yesu kple paulo ŋu nyuie, ke miawo ɖe, ame kawoe mienye?”
enumake edzo dze wo dometɔ eve dzi, ƒo wo de abi wo ŋu eye wòvuvu awu le wo ŋu ale be wosi do go le aƒea me amamae
nya sia kaka ɖe yudatɔwo kple helatɔwo siaa dome le efeso dua me
ale vɔvɔ̃ tɔxɛ aɖe dze wo dometɔ ɖe sia ɖe dzi eye wode bubu aƒetɔ yesu ƒe ŋkɔ ŋu
ame geɖewo va eye woʋu woƒe nu vɔ̃ɖi wɔwɔwo me
ame aɖe siwo nye afakalawo la lɔ woƒe dzogbãlewo kple nu kpotokpotoewo vɛ eye wotɔ dzo wo le dutoƒo
nu siwo wotɔ dzoe la ƒe home anɔ abe ŋkeke ɖeka ƒe fetu ene
esia nye dzesi be mawunya xɔ aƒe le nutome vavã
emegbe la, gbɔgbɔ kɔkɔe la dee paulo me be, wòayi hela nutome hafi atrɔ ayi yerusalem
eya ŋutɔ hã ɖoe be tso afi ma la ele be yeayi roma hã
eɖo eƒe kpeɖeŋutɔ eve siwo nye timoteo kple erasto la ɖa be woadze ŋgɔ ayi makedonia, hela nutome, ke eya ŋutɔ gatsi terki vie
ke le ɣemaɣi la, masɔmasɔ gã aɖe va efeso dua me le kristotɔwo ta
ame si he masɔmasɔ sia vɛ lae nye demetrio
ame sia nye klosalonutula eye dɔwɔviwo nɔ esi fũ
wonɔa helatɔwo ƒe mawu, diana, ƒe legbawo wɔm kple klosalo
gbe ɖeka la, demetrio ƒo eƒe dɔwɔlawo kple ame siwo katã nye klosalonutulawo le dua me la nu ƒu eye wòƒo nu na wo ale “mía tɔwo, miawo ŋutɔwo mienya be klosalonutudɔ siae míewɔna ɖuna
ke ele nyanya me na mi katã bena, paulo va le tagbɔ gblẽm na amewo be mawu siwo wotsɔ asi wɔe la menye mawu gbagbe o eye esia na be míaƒe dɔ megale edzi yim tututu le efeso afii kple nutomea katã o
azɔ medi be mianya be menye míaƒe dɔwɔna ɖeɖe tae mele nya siawo gblɔm o ke boŋ ele bɔbɔe be míaƒe mawu bubutɔ, diana, subɔsubɔ dzi aɖe kpɔtɔ eye madidi o la, diana, si nye mawugã si wosubɔna le mía ƒe nutome afii kple xexeame godoo la ƒe ŋkɔ abu keŋ
”
nya sia de adã tame na ameha la ale wode asi ɣlidodo me sesĩe be, “diana, efesotɔwo ƒe mawu la, lolo loo!”
ɣlidodo sia na be amewo va ƒo zi be yewoakpɔ nu si le edzi yim la ɖa eye le ɣeyiɣi kpui aɖe megbe la, du blibo la katã tɔ zi
ame sia ame ƒu du yi ƒuƒoƒea eye wolé gayo kple aristako ame siwo nye paulo ƒe mɔzɔhatiwo, be woadrɔ̃ ʋɔnu wo
paulo di vevie be yeadze wo yome ayi ƒuƒoƒea gake nusrɔ̃la bubuawo meɖe mɔ nɛ o
roma srafo siwo le nutomea la dometɔ siwo nye paulo xɔlɔ̃wo hã ɖo ame ɖe egbɔ gblɔ nɛ be megado ta ɖe afi ma o ne menye nenema o la eƒe agbe aɖo xaxa me
takpekpea ŋutɔ tɔ zi kɔtɔɔ
ame sia ame nɔ ɣli dom nɔ nya sia nya ƒomevi si dze eŋu la gblɔm
vavã, wo dometɔ geɖe hã menya nu si tututu ta wova ƒo ƒu ɖe afi ma gɔ̃ hã o
yudatɔ aɖewo kpɔ aleksandro ɖa le amewo dome eye enumake wohee do goe wòva tsi tre ɖe ameha la ŋkume
ekɔ asi dzi eye ɖoɖoe zi, ale wòde asi nuƒoƒo me na wo
ke esi ameha la kpɔe dze sii be yudatɔ wònye la, wogade asi ɣlidodo me be, “diana, efesotɔwo ƒe mawu la, lolo loo! diana, efesotɔwo ƒe mawu la, lolo loo!”
mlɔeba la, dudzikpɔla ble wo nu wozi ɖoɖoe ale wòƒo nu na wo gblɔ be, “efesotɔwo, ame sia ame nya be efeso du siae nye trɔ̃ gã diana si ge tso dziƒo la ƒe du gã
le esia ta mehiã be ne ame aɖe gblɔ nya bubu aɖe ko la, mianɔ ʋunyʋunya wɔm alea gbegbe o
ame siwo mielé va afii la mefi naneke le diana ƒe gbedoxɔ me o eye womegblɔ nya gbegblẽ aɖeke ɖe diana ŋu hã o
gake ne demetrio kple eƒe hadɔwɔlawo kpɔ be nya aɖe le yewo kple ame siawo dome la ekema ɖe wòle na wo be woatsɔ nya ɖe wo ŋu le ʋɔnudrɔ̃ƒe
ʋɔnudrɔ̃lawo hã le klalo be yewoadrɔ̃ nyaa na wo
ne nya bubu aɖe gali la, ekema woate ŋu ayi dutakpekpea me aɖalé wo kpɔ
ke ne miekpɔ nyuie o la, roma dziɖuɖua abia tso mía si be míana akɔnta le egbe ƒe ʋunyaʋunya si nu ta mele o la ŋu, eye nyemenya nya ka magblɔ ne wòva eme alea o
”
ale dudzikpɔla la kaka ƒuƒoƒoa eye ame sia ame trɔ dzo yi aƒeme
le nu siawo katã megbe la, paulo yɔ nusrɔ̃lawo eye wògagblɔ nya na wo hede dzi ƒo na wo
emegbe la eklã wo
hedzo ɖo ta hela nutome
le du sia du si me wòɖo le mɔa dzi me la, eƒoa nu hexlɔ̃a nu xɔsetɔ siwo le afi ma
paulo nɔ hela nyigba dzi ɣleti etɔ̃ eye esi wònɔ dzadzram ɖo be yeayi ɖe siria la, ese be yudatɔwo nɔ ɖoɖo wɔm be yewoawui
le esia ta eɖoe be yeagatrɔ aɖo ta makedonia si le dzigbe gome la boŋ
ame geɖewo kplɔ paulo ɖo ɖa va se ɖe keke terki
wo dometɔ aɖewoe nye sopata si nye piro ƒe vi tso beroea, aristaxo kple sekundo siwo tso tesalonika, gayo tso derbe, timoteo, tihiko kple trofima ame siwo trɔ yina aƒe le terki
ame siwo katã do ŋgɔ na mí eye wonɔ mía lalam le troa
esime míeɖu ŋutitotoŋkekenyui la vɔ ko la, míeɖo tɔdziʋu le filipi si le hela nyigba la ƒe dzigbe gome eye le ŋkeke atɔ̃ megbe la míeva ɖo troa si hã le terki
míenɔ afi ma kwasiɖa ɖeka
le kwasiɖa ƒe ŋkeke gbãtɔ la míeƒo ƒu be míaxɔ aƒetɔ ƒe nuɖuɖu kɔkɔe la
pauloe gblɔ nya gbe ma gbe
esi wònye gbe ma gbee nye paulo ƒe ŋkeke mamlɛtɔ le afi ma ta la, enɔ nu ƒom ʋuu va se ɖe zãtitina ke
wosi akaɖiwo ɖe afi si míenɔ le dziƒoxɔa dzi
esi paulo nɔ nu ƒom alea la, ɖekakpui aɖe si woyɔna be eutiko la nɔ akɔlɔ̃e dɔm le fesre ɖeka nu
kasia, eutiko ge tso fesrea nu le dziƒoxɔ etɔ̃lia dzi ke va dze anyigba kpla eye wòku enumake
nu si dzɔ la metso dzika ƒo na paulo kura o ke boŋ eɖi ɖe anyigba, kɔ ɖekakpuia ɖe eƒe abɔwo me eye wògblɔ na ameha la be, “migawɔ ʋunyaʋunya o, naneke medzɔ ɖe edzi o
egale agbe
”
le nyateƒe me la, ɖekekpuia gagbɔ agbe, esia na be ameha la kpɔ dzidzɔ ŋutɔ
wo katã gatrɔ yi dziƒoxɔa dzi eye woɖu aƒetɔ ƒe nuɖuɖu kɔkɔe la
le eya megbe la, paulo gayi eƒe nuƒoa dzi ʋuu va se ɖe fɔŋli hafi wòdzo le wo gbɔ
paulo to afɔ yi aso, ke míawo míeɖo tɔdziʋu hedze ŋgɔ nɛ
eva tu mí le afi ma eye mí katã míeɖo ʋu yi mitilene
tso afi ma mieve to kio ŋu, va to samo eye mlɔeba la míeva ɖo mileto le ŋufɔke
paulo megadi be yeatɔ ɖe efeso azɔ o elabena edi be ne yeate ŋui la, yeaɖo yerusalem kaba aɖu pentekoste ŋkeke la le afi ma
esi míeɖi go ɖe mileto la, paulo ɖo ame ɖe efeso hamemegãwo be woava do go ye le tɔdziʋua me
esi wova ɖo la, egblɔ na wo be, “mienya ale si menɔ mia dome tso ŋkeke gbãtɔ si meva asia nutowo me va se ɖe fifia
mesubɔ aƒetɔ la le ɖokuibɔbɔɖeanyi kple aɖatsiwo me togbɔ be yudatɔwo tem kpɔ to woƒe nugbeɖoɖowo ɖe ŋunye me hã
”
gake hã la, nyemadzudzɔ nyateƒe la gbɔgblɔ na mi le dutoƒo loo alo le miaƒe aƒewo me kpɔ o
nya ɖeka ma ke koe megblɔ na yudatɔwo kple trɔ̃subɔlawo siaa be, ehiã be woadzudzɔ nu vɔ̃ wɔwɔ eye woatrɔ ɖe mawu ŋu to yesu kristo dzixɔse me
fifia la, gbɔgbɔ kɔkɔe la hem yina yerusalem, togbɔ be nyemenya nu si le lalayem le afi ma o hã
nu si ko gbɔgbɔ la gblɔ nam le du sia du mee nye bena, fukpekpe kple gamenɔnɔ nye nu siwo wòle be makpɔ mɔ na
ke viɖe aɖeke mele nye agbe ŋu o, negbe ɖe ko mewɔ eŋutidɔ tsɔ wɔ dɔ si aƒetɔ yesu de asi nam
dɔae nye be magblɔ nyanyui la na amewo le mawu ƒe lɔlɔ̃ kple nublanuikpɔkpɔ gã ŋuti
”
azɔ menyae nyuie be, mi ame siwo katã dome menɔ wɔ dɔ eye mefia nyanyui la mi la dometɔ aɖeke megale kpɔ nye ge akpɔ le agbe sia me o
medi be magblɔ na mi kɔtee be, womele ame aɖeke ƒe ʋu bia ge tso asinye o,
elabena nyemeɣla mawunya la ƒe akpa aɖeke ɖe mi o
azɔ la, mikpɔ mia ɖokui dzi nyuie eye mikpɔ egbɔ be mienyi mawu ƒe alẽha si nye hame si wòtsɔ eya ŋutɔ ƒe ʋu ƒle, elabena gbɔgbɔ kɔkɔe la ɖo mi hadzikpɔlawoe
menya nyuie be ne metrɔ megbe ko la, aʋatsonufiala aɖewo ava ɖo mia me abe amegaxi wɔadãwo ene, eye woadze agbagba be yewoagblẽ nu le alẽha si nye hamea ŋu
mia dometɔ aɖewo hã ate kpɔ atrɔ nyateƒe la bubui be amewo nadze yewo yome
eya ta minɔ ŋudzɔ! miɖo ŋku ƒe etɔ̃ siwo menɔ mia dome la dzi
miɖo ŋku ale si mekpɔa mia dzi zã kple keli kple ale si mexlɔ̃a nu mi kple aɖatsi zi geɖe la dzi
”
azɔ metsɔ mi de asi na mawu, eya ame si ƒe nya ana be miaƒe xɔse nali ke be wòakpɔ mia ta eye wòakpɔ gome le ame tiatiawo katã ƒe domenyinu la me
nyemebiã ŋu ɖe ame aɖeke ƒe klosalo alo sika alo awu ŋu o
miawo ŋutɔ mienya ale si metsɔ nye asi wɔ dɔ hedi nye ŋutɔ kple nye kpeɖeŋutɔwo ƒe nuhiahiãwoe
zi geɖe la, mefia ale si miakpe ɖe ahetɔwo ŋui la mi elabena meɖo ŋku nya si míaƒe aƒetɔ yesu gblɔ dzi be, ‘nunana hea yayra vanɛ wu nuxɔxɔ
’”
esi paulo wu eƒe nuƒoa nu la, edze klo hedo gbe ɖa kpli wo
le esia megbe la, wokpla asi kɔ nɛ hedo hedenyui nɛ kple avi,
vevɔ le esime wògblɔ na wo be womegale ye kpɔ ge akpɔ o la ta
ale wokplɔe ɖo ɖa va se ɖe tɔdziʋua me ke
esi míeklã efeso hanunɔlawo vɔ la míedze mɔ tẽ va ɖo kos
le ŋkeke evea gbe la, míeva ɖo rode eye tso afi ma míeyi patara
le patara la, míeɖo tɔdziʋu aɖe si nɔ foenike si le siria nutoa me yim
míeto kipro ƒukpo la ŋu le miame lɔƒo eye míeva ɖi go ɖe tiro ʋudzeƒea le siria
ʋua ɖe agba le afi sia
míawo hã míeɖi tsa yi dua me eye míedi xɔsetɔ siwo le afi ma la henɔ wo gbɔ kwasiɖa ɖeka
gbɔgbɔ kɔkɔe la ƒo nu to hame sia dzi ale wogbe na paulo be megayi yerusalem o
ke esi míaƒe ɣeyiɣi de la míedzo eye míeyi miaƒe mɔzɔzɔ dzi
hame blibo la, nusrɔ̃lawo kple wo srɔ̃wo kpakple wo viwo siaa va ɖo mi ɖa va se ɖe keke ƒuta, afi si míedo gbe ɖa le
míedo hedenyui na wo, ge ɖe tɔdziʋua me eye woawo hã trɔ yi aƒe me
tso tiro míeva tɔ ɖe pitolemia eye míenɔ afi ma hã ŋkeke ɖeka hesrã hame si le afi ma kpɔ
tso afi ma míeyi kaisarea eye míedze nyanyuigblɔla filipo si nye hadzikpɔla gbãtɔ adreawo dometɔ ɖeka la gbɔ
vinyɔnuvi ene siwo dometɔ aɖeke meɖe srɔ̃ haɖe o la nɔ esi
mawu na nyagblɔɖi ƒe ŋusẽ wo dometɔ ɖe sia ɖe
míenɔ afi sia ŋkeke geɖewo eye le ɣeyiɣi sia me la, nyagblɔɖila aɖe si woyɔna be agabu la tso yudea nutome va kpɔ mí ɖa le filipo gbɔ
agabu tsɔ paulo ƒe alidziblaka eye wòbla eya ŋutɔ ƒe asiwo kple afɔwo hegblɔ be, “gbɔgbɔ kɔkɔe la be, ‘alea tututue yudatɔwo awɔ ame si tɔe nye alidziblanu sia la le yerusalem, eye woatsɔe ade asi na romatɔwo
’”
esi míese nya sia la, mí paulo ŋumewo kple dua me kristotɔwo katã, míeɖe kuku na paulo be megayi yerusalem la o
ke paulo ɖo eŋu na mí be, “midzudzɔ avifafa elabena miele dzi gbãm nam
mele klalo be manɔ gaxɔ me le yerusalem eye gawu la maku le nye aƒetɔ yesu ta
”
esi míekpɔe be paulo ɖoe kplikpaa be yeayi yerusalem la, míeɖe asi le nya la ŋu eye míetsɔe de asi na mawu be wòawɔ eƒe lɔlɔ̃nu
le esia megbe la, míeƒo ƒu míaƒe agbawo eye míedze yerusalem mɔ dzi
nusrɔ̃la aɖewo tso kaisarea kplɔ mí ɖo, eye míeva ɖo yerusalem la, míedze xɔsetɔwo dometɔ ɖeka si ŋkɔe nye mnason ame si nye xɔsetɔ xoxoawo dometɔ ɖeka si tso kipro la ƒe aƒe me
esi míeɖo yerusalem la kristotɔ siwo le dua me la xɔ mí nyuie ŋutɔ
ke ŋkeke eveagbe la paulo kplɔ mí ɖe asi eye míeyi ɖado gbe na yakobo kple hamemegã bubuawo le yerusalem ha la me
esi míelɔ̃ gbe vɔ la, paulo gblɔ ale si mawu wɔ dɔ le trɔ̃subɔlawo domee to eya paulo ƒe dɔwɔwɔ me la na wo
hamemegãwo katã kpɔ dzidzɔ, kafu mawu ke wogblɔ na paulo be, “yudatɔ geɖewo hã zu kristotɔwo gake woƒe ɖoɖoe nye be ele be yudatɔ xɔsetɔ ɖe sia ɖe nagawɔ ɖe yudatɔwo ƒe kɔnuwo dzi pɛpɛpɛ
yudatɔ kristotɔ siwo le yerusalem afii la see be wò la, ètsi tre ɖe mose ƒe sededewo kple mí yudatɔwo ƒe kɔnuwo ŋu eye gawu la ègblɔ be, mele be woatso aʋa na wo viwo o
ke fifia ɖe, ale ke míele nya sia lé gee? godoo la woasee be èva ɖo dua me
”nu si míedi be nãwɔe nye si ame ene aɖewo le mía dome siwo le dzadzram ɖo be yewoalũ ta aɖe adzɔgbe le sea nu,
eya ta míadi be wò hã nãkplɔ wo ɖo ayi gbedoxɔa me eye nãlũ ta
hekpe ɖe esia ŋu la, nãxe fe ɖe ame ene siawo ƒe kɔnuwɔwɔ hã ta
ne èwɔ esia la ekema ame sia ame adze sii be nya siwo yewose le ŋuwò la mele eme nenema o
”ke le trɔ̃subɔla siwo trɔ zu kristotɔwo gome la, ame aɖeke mele gbɔgblɔm be woawo hã nawɔ ɖe yudatɔwo ƒe kɔnuwo dzi o, negbe nu siwo míeŋlɔ ɖo ɖe wo xoxo be, woadzudzɔ nu siwo wotsɔ sa vɔe na trɔ̃wo la kple lã tsiʋumewo ɖuɖu eye womegawɔ matre o
”
paulo lɔ̃ ɖe woƒe nya sia dzi eye wòdze ameawo yome woyi ɖawɔ kɔnuawo pɛpɛpɛ le gbedoxɔ la me, ale wòɖee fia ame sia ame be yele vɔsa wɔ ge le ŋkeke adrea gbe
ke esi wòsusɔ vie ŋkeke adrea nade la, yudatɔ aɖewo tso terki va yerusalem eye wokpɔ paulo le gbedoxɔa me
enumake wode ʋunyanya amewo me ɖe eŋu eye wolé paulo henɔ ɣli dom ɖe eŋu be,
“israelviwo, mixɔ na mí loo! ame siae tsi tre ɖe yudatɔwo ŋu eye wònɔ gbɔgblɔm na amewo be womegawɔ ɖe yudatɔwo ƒe sewo dzi o
gawu la, edo vlo míaƒe gbedoxɔ la hã eye wòkplɔ trɔ̃subɔlawo yi míaƒe gbedoxɔ mee be yeaɖi gbɔ̃ gbedoxɔ la
”
wogblɔ esia elabena wokpɔ paulo wònɔ zɔzɔm kple trofimo si nye trɔ̃subɔla aɖe tso efeso le terki la, le ablɔ dzi eya ta wosusu be paulo kplɔe yi gbedoxɔa mee
zitɔtɔ gã aɖe dzɔ le dua me le nya sia ta eye wolé paulo, hee do goe le gbedoxɔa me hedo ʋɔa
esi wobe yewoawui ko la, ame aɖe yi ɖagblɔ na roma srafowo ƒe amegã be ʋunyaʋunya gã aɖe le edzi yim le yerusalem dua me
asrafomegã la ɖe eƒe asrafo aɖewo ɖo ɖa be woayi aɖatsi ʋunyaʋunya la nu
esi amehawo kpɔ asrafoawo gbɔna ko la wodzudzɔ paulo ƒoƒo
asrafoawo ƒe amegã la na wolé paulo eye woblae sesĩe kple gakɔsɔkɔsɔ
azɔ etrɔ ɖe ameha la gbɔ eye wòbia wo ame si paulo nye kple nu vɔ̃ si wòwɔ
ame aɖeke mete ŋu na ŋuɖoɖo gobi aɖeke o elabena ame sia ame nɔ ɣli dom nɔ nya si dze eŋu la gblɔm
le esia ta asrafowo ƒe amegã la ɖe gbe be woakplɔ paulo yi ɖe asrafowo ƒe nɔƒee
esi wova afi ma henɔ atrakpuiawo liam la ameha la galũ ɖe wo dzi kple adã
esia na be asrafoawo kɔ paulo ɖe abɔta be woƒe asi nagakae o
ke hã ameawo nɔ ɣli dom le wo yome sesĩe be, “miwui! miwui!”
esi wova ɖo gaxɔa ƒe mɔnu la, paulo gblɔ na asrafoawo ƒe amegã le helagbe me be, “amegã, magblɔ nya aɖe na wò
” ewɔ nuku na asrafoa ŋutɔ be paulo gblɔ helagbe ale wòbiae be, “đe nèse helagbea?
alo menye wòe nye egiptetɔ ma si de zitɔtɔ amewo me abe ƒe ɖeka alo eve aɖewoe nye esi va yi ene eye nèkplɔ gbevuviwo abe akpe ene sɔŋ ene woyi ɖabe ɖe gbegbe aɖe oa?”
paulo ɖo eŋu be, “ao, nye la yudatɔ menye tso tarso le kilikia nutome
du sia nye du xɔŋkɔ aɖe
meɖe kuku na wò ɖe mɔ nam maƒo nu na ameha la
”
asrafowo ƒe amegã la lɔ̃ ɖe paulo ƒe biabia la dzi ale paulo tsi tre ɖe atrakpuia dzi hekɔ asi dzi na ameha la eye ɖoɖoe gã aɖe zi enumake
azɔ eƒo nu na wo le hebrigbe me be
“fofonyewo kple nɔvinyewo, to kukuɖeɖe me miɖo tom ne maɖe ɖokuinye nu ne miase
”
esi ameawo se be enɔ hebrigbe gblɔm la, wogazi ɖoɖoe ɖe edzi wu tsã
paulo yi edzi be, “yuda vidzidzi ŋutɔŋutɔe menye tso tarso le kililkia nutome
ke yerusalem afi siae mede suku le, eye nye nufialae nye gamaliel, ame si hem be mawɔ ɖe yudatɔwo ƒe sewo kple kɔnuwo dzi pɛpɛpɛ abe ale si dze ene
enye nye didi vevi ɣemaɣi be made bubu mawu ŋu le nu sia nu si mawɔ la me abe ale si miawo hã miele ewɔm fifia ene
meti kristotɔwo yome
mewɔ funyafunya wo, wu wo, lé ŋutsuwo kple nyɔnuwo siaa de gaxɔ me
yudatɔwo ƒe osɔfogã alo dumegã ɖe sia ɖe ate ŋu aɖi ɖase na mi le nya siawo ŋu, elabe mexɔ agbalẽ tɔxɛ tso wo gbɔ le yerusalem si na ŋusẽm be mayi yudatɔwo ƒe amegãwo gbɔ le damasko eye woakpe ɖe ŋunye be malé kristotɔ siwo katã le dua me la, akplɔ wo va yerusalem be woahe to na wo
”
ke esime wòsusɔ vie maɖo damasko dua me, le ŋdɔ ga wuieve me lɔƒo la, keklẽ gã aɖe tso dziƒo klẽ ƒo xlãm
ale medze anyi
enumake mese ame aɖe ƒe gbe be, ‘saulo, saulo, nu ka tae nèle yonyeme tim ale mahã?’
”mebia be, ‘meɖe kuku, wò ame kae le nu ƒom nam?’ gbea ɖo eŋu be, ‘nyee nye yesu, nazaretitɔ, ame si yome tim nèle
’
ame siwo nɔ ŋunye la se nuƒoa pɛpɛpɛ gake womese nu si wògblɔ la gɔme o
meyi edzi gabiae be, ‘aƒetɔ nu ka mawɔ?’ “aƒetɔ la gblɔ nam be, ‘tso nãyi damasko dua me eye ame aɖe agblɔ nu siwo wɔ ge nèle le ƒe siwo gbɔna me la na wo
’
”ke esi metso le anyigba la mede dzesii be nyemegate ŋu nɔ nu kpɔm o
le kekeli gã ma ta; eya ta ame siwo le ŋunye la, lém ɖɔɖɔɖɔ hekplɔm yi damasko
le afi ma la, ŋutsu aɖe si ƒe ŋkɔe nye anania la va gbɔnye
anania nye yudatɔ, ame si mefena kple yudatɔwo ƒe sewo o, ale yudatɔ siwo katã le damasko la tsɔ bubu tɔxɛ nɛ
ame sia va tsi tre ɖe gbɔnye eye wògblɔ nam be, ‘nɔvinye saulo, ʋu ŋku nãkpɔ nu!’ enumake nye ŋkuwo ʋu eye megakpɔ nu
anania yi edzi gblɔ nam be, ‘mía tɔgbuiwo ƒe mawu la tia wò be nãnya nu si nye eƒe lɔlɔ̃nu, ase eƒe gbe eye nãkpɔ dzɔdzɔetɔ la, ase eƒe nuƒo hã
hekpe ɖe esia ŋu la ele be nãtsɔ eƒe nyanyui la ayi xexea me ƒe afi sia afi eye nãgblɔ nu siwo nèkpɔ kple nu siwo nèse la hã fia amewo
azɔ ɣeyiɣigbegblẽ aɖeke megali o
đe ko woade mawutsi ta na wò, aklɔ wò nu vɔ̃wo ɖa le aƒetɔ la ƒe ŋkɔ me
’
metrɔ va yerusalem eye gbe ɖeka esi menɔ gbe dom ɖa le gbedoxɔ la me la, mekpɔ ŋutega aɖe
eye mawu gblɔ nam be, ‘wɔ kaba nãdzo le yerusalem elabena ne ègblɔ nye nya na amewo la womaxɔe se o
’
ke meɖo eŋu be, ‘o, aƒetɔ, ame siawo nya nyuie be ame siwo katã xɔ wò ŋkɔ dzi se la, meléa wo tso ƒuƒoƒe yi ƒuƒoƒe, ƒoa wo eye medea wo gaxɔ me
gawu la esime wonɔ wò dɔla stefano wum la, nye ŋutɔ meda asi ɖe edzi
menɔ afi ma eye mexɔ ame siwo nɔ ewum la ƒe awuwo lé ɖe asi na wo esime wonɔ kpe ƒumii
’
”gake mawu gblɔ nam be madzo le dua me godoo elabena yeaɖom ɖe kekeke trɔ̃subɔlawo gbɔ be magblɔ nya na wo
”
esi wògblɔ nya sia ko la, ameha la ganyra kple ɣli bobobo be, “‘mikplɔ ame ma ƒomevi dzoe! miyi ɖawui ! medze be wòanɔ agbe o!’”
ale woda woƒe awuwo ɖe ya me eye wolɔ ke hlẽ ɖe yame dzikutɔe
ale asrafowo ƒe amegã ɖe gbe be woakplɔ paulo yi xɔa mee, aƒoe kple atam va se ɖe esime wòato nyateƒe be, yenya nu si tututu ta ameha la do dziku ɖe ye ŋu nenema ɖo
esime wonɔ paulo blam be yewoaƒoe la, ebia asrafoawo ƒe nunɔla aɖe si nɔ tsitre ɖe egbɔ be, “ele se nu be miaƒo romatɔ le esime womedrɔ̃ ʋɔnui oa?”
asrafo sia yi eƒe amegã gbɔ enumake ɖagblɔ nɛ be, “amegã, nu kae nye esia nèbe yeawɔ? mènya be ame sia la romatɔ wònye hafi nèbe woaƒoe oa?”
asrafowo ƒe amegã la ɖe abla va paulo gbɔ hebiae be, “ŋutsu, romatɔe nènye vavã?” paulo ɖo eŋu be, “ẽ, romatɔe menye
”
asrafowo ƒe amegã la hã gagblɔ nɛ be, “nye hã romatɔe menye gake ga home gbogbo aɖee mena hafi te ŋu zui
” ke paulo gblɔ nɛ be, “nye ya roma vidzidzie menye
”
nya sia na be vɔvɔ̃ ɖo asrafowo ƒe amegã la le esi wòɖe gbe be woaƒo paulo ta
asrafo siwo nɔ dzadzram ɖo ɖe eƒoƒo ŋu la katã bu le afi ma enumake esi wose be romatɔe wònye
le ŋkeke evea gbe la, asrafowo ƒe amegã la ɖe paulo le gaxɔ me eye wòyɔ osɔfogãwo kple yudatɔwo ƒe amegãwo ƒo ƒui
azɔ ekplɔ paulo va wo ŋkume be yease nu si tututue le tɔtɔ sia hem vɛ la gɔme
paulo lĩ ŋku ɖe takpekpea dzi gãa eye wòƒo nu gblɔ be, “nɔviwo, nye dzitsinya ka ɖe edzi nam, be nye agbenɔnɔ dzea mawu ŋu ɣesiaɣi
”
esi wòɖe nu le nya sia me tete ko la, osɔfogã anania ɖe gbe be ame siwo le paulo gbɔ lɔƒo la naƒo nugbɔ nɛ
ale woƒoe nɛ
paulo gblɔ nɛ be, “mawu aƒo wò hã, wò ame si le abe gli si wosi akalo na ene
ènɔ zi dzi be nadrɔ̃ ʋɔnum ɖe se la nu, ke wò ŋutɔ nèda sea dzi, ɖe gbe be woaƒo alɔgbɔ nam!”
ame siwo nɔ tsitre ɖe paulo gbɔ la do ɣli ɖe eta be, “mɔ kae nèkpɔ ne nãnɔ mawu ƒe osɔfogã la dzum alea?”
paulo ɖo eŋu be, “tɔnye medzɔ o, nɔviwo, nyemenya be eyae nye osɔfogã la o, elabena mawunya gblɔe be, ‘mègagblɔ nya vɔ̃ aɖeke ɖe wò kplɔlawo ŋu o
’”
enumake susu aɖe va tame na paulo
ekpɔe dze sii be takpekpea me valawo ƒe akpa aɖe nye zadukitɔwo eye ɖe hã nye farisitɔwo
eya ta edo ɣli gblɔ bena, “nɔvinyewo, farisitɔ menye abe tɔgbuinyewo ke ene, eye nu si ta wohem va ʋɔnui egbe lae nye be nye hã mexɔe se abe miawo ke ene be ame siwo ku la agafɔ tso ku me
”
esi wògblɔ esia ko la ʋiʋli ge ɖe farisitɔwo kple zadukitɔwo dome eye takpekpea ma ɖe akpa eve,
elabena zadikitɔwo gblɔna be tsitretsitsi tso ame kukuwo dome meli o, eye mawudɔlawo kple gbɔgbɔwo meli o, ke faristɔwo xɔ nu siawo dzi se be woli
nu sia he tɔtɔ gã aɖe vɛ eye yudatɔwo ƒe agbalẽfiala aɖewo tsi tre hedo ɣli be yewomekpɔ be naneke gblẽ le paulo ŋu o, ke boŋ ɖewohĩ mawudɔla alo gbɔgbɔ aɖee ƒo nu nɛ le damasko mɔ dzi
howɔwɔa va de dzi blibo eye ameawo nɔ paulo hem tso afii yi afi
mlɔeba la, asrafoawo ƒe amegã ɖe gbe na eƒe asrafowo be woakplɔ paulo adzoe sesẽtɔe le wo gbɔ ne menye nenema o la woava vuvui, ale wokplɔe gayi ɖe gaxɔa mee le asrafowo ƒe nɔƒe
le zã me la, aƒetɔ la va paulo gbɔ va gblɔ nɛ be, “paulo, dzi megaɖe le ƒowò o, elabena abe ale si nèɖi ɖase le ŋunye le yerusalem ene la, nenema kee nèle ɖase ɖi ge le ŋunye le roma hã
”
esi ŋu ke la yudatɔ aɖewo ƒo ƒu eye woka atam na wo ɖokuiwo be ne yewomewu paulo o kpaa, yewomaɖu nu alo ano tsi o
ŋutsu siwo ɖo vɔ̃ sia la sɔ gbɔ wu ame blaene
woyi osɔfogãwo kple dumegãwo gbɔ hegblɔ woƒe ɖoɖoa na wo
wogblɔ na wo be, “migawɔ abe ɖe miedi be yewoagabia gbe paulo ene ale be miabia asrafowo ƒe amegã ne wòakplɔe va takpekpe gã la mee abe nyitsɔ ene
míawo la míabe ɖe mɔa dzi eye ne wokplɔ paulo gbɔnae la, míadzo adze edzi awui
”
ke paulo ƒe nyruiyɔvi aɖe se woƒe ɖoɖo sia ale wòɖe abla yi ɖagblɔe na paulo
paulo yɔ asrafowo dometɔ ɖeka eye wòbia tso esi be wòakplɔ ɖekakpuia yi asrafoawo ƒe amegã gbɔe elabe nya aɖe le esi wòdi be yeagblɔ nɛ
asrafoa kplɔ ɖekakpuia yii abe ale si paulo gblɔ nɛ ene
asrafomegã la kplɔ ɖekakpui la ɖe kpɔe hebia gbee be, “nya kae nèdi be yeagblɔ nam?”
paulo ƒe nyruiyɔvi la gblɔ nɛ be, “etsɔ la, yudatɔwo aɖo ame ɖe gbɔwò be nãkplɔ paulo va yewoƒe takpekpe gã la ŋkumee kple susu be yewoagabia gbee
gake mègawɔe o, elabena yudatɔ blaene aɣla wo ɖokuiwo ɖe mɔa dzi be ne paulo va yina la, yewoalée awu
woka atam na wo ɖokuiwo be ne paulo meku o la, yewomaɖu nu alo ano tsi hã o, eya ta wobe ɖe mɔa dzi fifi laa hã xoxo
”
asrafowo ƒe amegã la gblɔ na ɖekakpuia be, “mègana ame aɖeke nanya be èva gblɔ nya sia nam o
” emegbe la edzo
enumake asrafomegã la yɔ etevi eve eye wògblɔ na wo be, “midzra ɖo miadze kaesarea mɔ dzi egbe zã ga asieke me
miƒo asrafo tutsɔla alafa eve, akplɔtsɔla alafa eve kple sɔdola blaadre nu ƒu, eye midi sɔ na paulo wòado ale be miakpiɔe ayi ɖade asi na gɔvinagã felike dedie
”
eŋlɔ agbalẽ kpe ɖe eŋu ale
“klaudio lisia na bubutɔ, gɔvinagã felike xɔ gbedoname nyui sia
gbe ɖeka la yudatɔwo lé ŋutsu sia eye wonɔ eƒom be yewoawui, ke esi mesee be romatɔ wònye la, meɖo asrafowo ɖa woyi ɖaxɔe le wo si
emegbe la mekplɔe yi yudatɔwo ƒe takpekpe gã la me be mase nu si tututu wòwɔ tae wolée ɖo
le woƒe nyamedzodzrowo me la, mekpɔe be menye nya gobi aɖekee wotsɔ ɖe eŋu o, ke boŋ nya siwo ku ɖe yudatɔwo ƒe xɔse kple kɔnuwo ŋu la koe, eye medze be woawui alo adee gaxɔ me kura gɔ̃ hã ɖe nya siawo ƒomevi ta o
ke, le esime mesee be yudatɔwo ganɔ ɖoɖo wɔm le bebeme be yewoawui ta la, meɖoe be makplɔe ɖo ɖe wò eye magblɔ na eƒe futɔwo hã be woava gbɔwò ne nãdrɔ̃ nya la na wo
”
ale, le zã ma me la asrafoawo kplɔ paulo yi va ɖo antipatre
esi ŋu ke la wotsɔe de asi na sɔdzisrafoawo be woakplɔe ayi kaisarea, ke afɔzɔlawo ya gatrɔ va woƒe nɔƒe
esi wova ɖo kaisarea la, wotsɔ paulo de asi na gɔvinagã la eye wotsɔ agbalẽ si lisia ŋlɔ de wo si la hã nɛ
esi gɔvinagã la xlẽ agbalẽa vɔ la, ebia paulo du si me tɔ wònye, eye paulo ɖo eŋu be, “metso kilikia
”
azɔ gɔvinagã la gblɔ nɛ be, “maɖo to wò nyawo katã nenye be nuwòtsolawo va ɖo
” ale wòɖe gbe be woaɖatui ɖe gaxɔ me le fia herodes ƒe fiasã me
wodrɔ ʋɔnu paulo le gɔvina felike ŋkume
le ŋkeke etɔ̃a gbe la, osɔfogã anania kple eŋumewo yi kaisarea be yewoatsɔ nya ɖe paulo ŋu
ame siwo nɔ anania ŋu woe nye yudatɔwo ƒe kplɔla aɖewo kple senyala tertulo
esi gɔvina la bia gbe wo la, tertulo ƒo nu ɖe wo nu gblɔ be, “amegã bubutɔ felike, le wò kpɔkplɔ nyui la te la, mí yudatɔwo míekpɔ tomefafa kple bubu eye amewo megakpɔa mí abe nu tsɛ aɖewo ko ene o
míele akpe manyagblɔ aɖe dam na wò tso míaƒe dzime ke le esia ta
nyemedi be magblẽ ɣeyiɣi na wò boo o eya ta mayi nye nya dzi agblɔe kpuie ko
ame si wokplɔ va gbɔwòe la, ame vɔ̃ɖi aɖe ŋutɔe wònye
eƒe dɔ koe nye be wòanɔ ʋunyaʋunya dem yudatɔwo dome le xexeame katã godoo be woatsi tre ɖe roma dziɖuɖua ŋu anɔ woƒe sewo kple kɔnuwo dzi dam
eya koe nye habɔbɔ si woyɔna be nazaretitɔwo la ƒe kplɔla ɖeka
”nu si gavlo wu lae nye be, edi be yeado vlo míaƒe gbedoxɔ la hafi míeva do ɖe edzi helée
ne wò ŋutɔ èse eƒe numegbe ko la, ekema míaƒe nya me akɔ na wò
”
yudatɔ mamlɛawo xɔ ɖe tertulo ƒe nyawo dzi be wole eme tututu abe ale si wògblɔe ene
azɔ eɖo paulo hã dzi be wòaɖe eɖokui nu
gɔvinagã la wɔ asi nɛ be wòatso aƒo nu
paulo ɖe eɖokui nu gblɔ be, “amegã bubutɔ, menya be menye egbee nèle yudatɔwo ƒe nyawo drɔ̃m o
le esia ta dzideƒo le asinye be maɖe ɖokuinye nu le gbɔwò
anɔ abe ŋkeke wuieve koe nye esi ene, meva ɖo yerusalem be mawɔ subɔsubɔdɔ le gbedoxɔ me
ame siwo le nunye tsom la mekpɔm menɔ nya hem kple ame aɖeke le gbedoxɔ me alo de zitɔtɔ ameha aɖewo dome le ƒuƒoƒe aɖeke alo le dua ƒe akpa aɖeke o
le nya si wotsɔ ɖe nufiafia la hã me la, womate ŋu aɖee afia be enye nyateƒe o
ke hã la, melɔ̃ ɖe edzi be mesubɔa mía fofowo ƒe mawu la abe ame si le mɔ la dzi ene, esi amewo yɔna be kɔmama
mexɔ nu sia nu si sɔ kple se la kple nu siwo woŋlɔ ɖe nyagblɔɖigbalẽawo me la dzi se
mexɔe se hã abe ame siawo ke ene be nu vɔ̃ wɔlawo kple ame dzɔdzɔewo siaa afɔ tso ku me
eye le esia ta la, medze agbagba wɔa nye ŋusẽ katã ŋutidɔ be nye agbenɔnɔ nadze mawu kple amegbetɔwo ŋu
”
paulo yi eƒe nuƒoa dzi be, “menɔ gbedzi ƒe geɖe eye metrɔ va yerusalem, hetsɔ ga ɖe asi be mava kpe ɖe yudatɔwo ŋu eye masa vɔ na mawu hã
nye futɔ siawo va ke ɖe ŋunye le gbedoxɔa me, melũ ta pɛpɛpɛ abe ale si wòle seawo nu ene, eye menɔ nye nunana ƒe vɔsa wɔm
ʋunyaʋunya aɖeke menɔ afi ma kura o
ke dzɔgbevɔ̃etɔe la, yudatɔ aɖewo, ame siwo tso terki, ame siwo wòle be woanɔ afi sia hafi hã nɔ afi ma ɣemaɣi
bia ame siawo le afi sia fifia ŋutɔ se be esi wokplɔm yi yudatɔwo ƒe takpekpe gã la me ɖe vodada kae wokpɔ le ŋunye mahã
nu si megblɔ si ɖewohĩ
medze be magblɔ hafi o koe enye be ‘nu si ta wokplɔm va mia dome le takpekpe gã sia mee nye be mexɔe se be ame siwo katã ku la agafɔ ɖe tsitre tso ku me!”
felike nyae nyuie be kristotɔwo mewɔa ʋunyaʋunya o
le esia ta egblɔ na yudatɔwo be woalala va se ɖe esime asrafowo ƒe amegã, lisia, nava hafi yeatso nya la me
ede se be woakplɔ paulo ayi gaxɔa me gake woakpɔ edzi nyuie
woaɖe mɔ faa be exɔlɔ̃wo nava kpɔe ɖa eye woate ŋu atsɔ nunanawo vɛ nɛ faa, be eƒe dzi nadze eme
le ŋkeke ʋee aɖewo megbe la, felike kple srɔ̃a, drusila, ame si nye yudatɔ la va eye woɖo ame ɖe paulo be wòava
esi paulo va la eƒo nu na wo le yesu kristo dzixɔse ƒe nyawo ŋu
nyawo de tome na felike srɔ̃a nyuie
ke esi wòɖe nya me na wo le dzɔdzɔenyenye, ɖokuidziɖuɖu kple ʋɔnudɔdrɔ̃ si li gbɔna ŋu la vɔvɔ̃ ɖo felike eye wògblɔ na paulo be neyi gbɔ, ne yegakpɔ ɣeyiɣi nyui aɖe la yeagaɖo ame ɖee
felike nɔ mɔ kpɔm be paulo ana zãnu ye eya ta eyɔe zi geɖe henɔ nya me dzrom kplii
wonɔ esia dzi alea ʋuu ƒe eve sɔŋ
ke mlɔeba la woɖe felike le afi ma hetsɔ porkio festo ɖo eteƒe
le esi felike di be yudatɔwo nakpɔ ŋudzedze le ye ŋu ta la, egblẽ paulo ɖe gaxɔ me hafi dzo
esi festo dze eƒe dɔ gɔme le kaesarea ƒe ŋkeke etɔ̃agbe tututu la, eɖi tsa yi yerusalem
osɔfogãwo kple yudatɔwo ƒe dumegãwo wɔ mɔnukpɔkpɔ sia ŋutidɔ heka paulo ƒe nya la ta nɛ
wodze agbagba ble enu be wòaɖo paulo ɖe yerusalem enumake kple susu be yewoabe ɖe mɔa dzi awui
festo ɖo eŋu be, “esi paulo le gaxɔme le kaesarea eye nye hã mele afi ma yi ge kpuie la,
mina miaƒe kplɔla aɖewo nadze yonyeme aɖatsɔ nya ɖe ŋutsua ŋu le afi ma nenye eda vo aɖe
”
le ŋkeke enyi alo ewo megbe la, festo trɔ yi kaesarea eye le ŋkeke evea gbe tututu la, eyɔ paulo ƒe nya la le ʋɔnu
esi paulo va ɖo ʋɔnua ko la, yudatɔ siwo tso yerusalem va la, do ɣli gblɔ aʋatsonya geɖewo ɖe eŋu togbɔ be ɖasefo aɖeke menɔ wo si o hã
ke paulo ɖo eŋu na wo be, “nyemedze agɔ le ame aɖeke dzi o
nyemeda yudatɔwo ƒe se aɖeke dzi o eye nyemedo vlo gbedoxɔ la hã o
gawu la nyemetsi tsitre ɖe roma dziɖuɖua ŋu ɣeaɖekeɣi o
”
ke festo di vevie be yeadze yudatɔwo ŋu eya ta ebia paulo be, “èlɔ̃ be yeayi yerusalem be madrɔ̃ ʋɔnu ye le afi maa?”
paulo ɖo eŋu nɛ be, “gbeɖe! nyemele yerusalem yi ge o
ke boŋ medi be mayi roma fiagã la boŋ gbɔ be wòadrɔ̃ ʋɔnum le sea nu
wò ŋutɔ ènya nyuie be nyemedze agɔ o
ne mewɔ nane si dze na ku la nyemele ku vɔ̃m o
ke ne vodada aɖeke mele ŋunye o la, medze be wò alo ame bubu aɖeke natsɔm de asi na ame siawo be woawum o
metsɔ nye nya de asi na fia kaisaro ŋutɔ!”
nya sia na be festo trɔ ɖe eŋumewo ŋu eye wodo dãli vie
emegbe la, etrɔ ɖe paulo gbɔ, gblɔ nɛ bena, “enyo; paulo, esi nètsɔ wò nya de asi na kaisaro ta la, míaɖo wo ɖe kaisaro gbɔ
”
le ŋkeke ʋe aɖewo megbe la fia agripa kple nɔvianyɔnu, benis, ɖi tsa va festo gbɔ be yewoava kpɔe ɖa
le woƒe afi ma nɔnɔ me la, festo gblɔ paulo ƒe nya na agripa be, “felike gblẽ ame aɖe ɖe gaxɔ me le afii hafi meva xɔ eteƒe
eye esi meɖi tsa de yerusalem la, osɔfogãwo kple yudatɔwo ƒe tatɔwo va gbɔnye hewɔ nutsotso geɖe ɖe ame sia ŋu eye wobia tso asinye be matso kufia nɛ
ke, abe ale si wò ŋutɔ nènyae ene la, megblɔ na wo be, míaƒe roma se la meɖe mɔ be woabu fɔ ame ʋɔnumadrɔmadrɔ̃e o
ke boŋ ele be woana mɔe be wòaɖe eɖokui nu le ame siwo tsɔ nya ɖe eŋu la ŋkume
”
esi yudatɔwo tso yerusalem va afii la, meyɔ ʋɔnua eye mena wokplɔ paulo va ʋɔnuae
esi enutsolawo tsi tre be woaƒo nu la wometsɔ nya sesẽ aɖeke ɖe eŋu, abe ale si mebui ene o
ke boŋ nyaʋiʋli aɖewo tso woƒe subɔsubɔ kple ame aɖe si woyɔna be yesu, ame si ku gake paulo ya gale gbɔgblɔm be ele agbe kokoko la ŋu
esi mese woƒe nyawo la, metɔtɔ ŋutɔ, elabena nyemenya ale si madrɔ̃ nya sia ƒomevi o
mebia paulo be alɔ̃ be woadrɔ̃ nya sia le yerusalem hã?
gake paulo gbe gblɔ be yedi be kaisaro gã la ŋutɔ nadrɔ̃ ʋɔnu ye
le esia ta megana be woagbugbɔe ayi gaxɔ me va se ɖe esime mate ŋu aɖoe ɖe kaisaro gbɔ
”
agripa gblɔ na festo be, “nye ŋutɔ medi be mabia gbe paulo ase eƒe numegbe
” festo do ŋugbe nɛ be, “etsɔ ãse eƒe numegbe
”
le ŋkeke evea gbe tututu la, agripa kple benis va do ɖe ʋɔnudrɔ̃ƒea le bubu kple atsyɔ̃ɖoɖo gã me
asrafowo kple dumegãwo hã nɔ wo ŋu
esi woɖi anyi vɔ la, festo na wokplɔ paulo va wo ŋkumee
festo ƒo nu na ƒuƒoƒea be, “fiagã agripa kple ame siwo katã ƒo ƒu ɖe afii, ame si le mia dome lae nye ame si yudatɔ siwo le du sia me kple yerusalem siaa, di be woatso kufia na
ke le nye nukpɔkpɔ nu la, mewɔ naneke si dze na ku o
ke esi eya ŋutɔ bia be kaisaro ŋutɔ nadrɔ̃ ʋɔnu ye ta la, wɔna aɖeke megale ŋunye wu be maɖoe ɖe kaisaro gbɔ le roma o
gake hã la, nyemenya nya ka tututu maŋlɔ ɖo ɖe fiagã la abe nutsotso le eŋu ene o, elabena wometsɔ nya gobi aɖeke ɖe eŋu o
eya ta mekplɔe vɛ na mi katã, vevitɔ wò fia agripa be nãbia gbee eye to esia me makpɔ nane aŋlɔ tso eŋu
elabena susu mele eme be woaɖo gamenɔla aɖe ɖe kaisaro be wòadrɔ̃ ʋɔnui le esime wometɔ asi nutsotso aɖeke dzi tso eŋu o
”
fia agripa gblɔ na paulo be, “meɖe mɔ na wò be nãɖe ɖokuiwò nu mase
” ale paulo gaɖe eɖokui nu gblɔ be,
“fiagã agripa, enye dzidzɔ kple bubu gã aɖe nam be mekpɔ mɔnu sia be maƒo nu le nye agbenɔnɔ ŋu na wò,
elabena ènya nu tso yudatɔwo ƒe sewo kple kɔnuwo ŋu tsitotsito
azɔ meɖe kuku na wò be, nãgbɔ dzi ɖi aɖo tom
ele nyanya me na yudatɔwo katã be, wohem tso ɖevime abe yudatɔ akuakua ene, le nye dedu tarso kple yerusalem, eye menɔ agbe ɖe sewo kple kɔnuwo nu pɛpɛpɛ ƒe geɖewo
ne woato nyateƒe la, yudatɔwo alɔ̃ ɖe edzi be menɔ agbe abe farisitɔ adodoe ene eye mewɔ ɖe yudatɔwo ƒe sewo kple kɔnuwo dzi pɛpɛpɛ ɣesiaɣi
ke nu bubu sã tae wotsɔ nya ɖe ŋunye fifia, eyae nye be mele mɔ kpɔm be mawu awɔ eƒe ŋugbe si wòdo na mía tɔgbuitɔgbuiwo la dzi
nu sia ke ko israelviwo ƒe to wuieveawo katã hã le mɔ kpɔm na, hele kutri kum le subɔsubɔ wɔm zã kple keli gbe sia gbe ɖe eta
gake fiagã, le nye ya gome la, wobe enye nu vɔ̃ mewɔ
ke medi be mabia be, nu vɔ̃ wònye be ame naxɔe se be ame siwo ku la agatsi tre hã? ewɔ nuku na wò be mawu agafɔ ame kukuwo ɖe agbea?
tsã la, mexɔe se be enye nye dɔdeasi be mawɔ funyafunya tsyowo ƒomevi ame siwo nye yesu nazaretitɔ la yomenɔlawo
le esia ta la mexɔ ŋusẽ tso osɔfogã gbɔ eye melé xɔsetɔ geɖewo de gaxɔ me le yerusalem
gawu la, ne wotso kufia na wo dometɔ aɖe la, medaa asi ɖe nuwɔna sia dzi blibo
mewɔ funyafunya ƒomevi geɖewo kristotɔ siawo kple susu be woaƒo fi ade yesu ƒe ŋkɔ
melé fu ame siawo ale gbegbe be, metia wo yome yia du siwo le anyigba bubuwo dzi gɔ̃ hã me
be malé wo ta la, megaxɔ ŋusẽnagbalẽ le tatɔwo gbɔ eye medze mɔ yina damasko
esi míenɔ mɔa dzi yina anɔ abe ŋdɔ ga wuieve me lɔƒo ene la, keklẽ gã aɖe klẽ ɖe mí kple ŋunyemewo dzi
mí katã míedze anyi
enumake mese ame aɖe wònɔ nu ƒom nam le hebrigbe me be, ‘saulo, saulo, nu ka ta nèle yonyeme tim? wò ŋutɔ ɖokuiwò, ko nèle nuvevi wɔmii
’
mebia be, ‘meɖe kuku, wò ame kae le nu ƒom?’ aƒetɔ la ɖo eŋu be, ‘nyee nye yesu, ame si yome tim nèle
tsi tre, elabena metia wò be nãnye nye subɔla kple nye ɖaseɖila
yi nãɖe gbeƒã wò nuteƒekpɔkpɔ sia kple bubu siwo gbɔna la fia xexea me katã
makpɔ tawò eye maɖe wò tso wò ŋutɔ wò amewo kple trɔ̃subɔlawo hã sime
le nyateƒe me la, maɖo wò ɖe trɔ̃subɔlawo dome be nãgblɔ nyanyui la na wo, be woƒe ŋkuwo naʋu eye woatrɔ le abosam ƒe viviti la gbɔ ava
mawu ƒe kekeli la me, bena woatsɔ woƒe nu vɔ̃wo ake wo eye woaxɔ mawu ƒe domenyinu si li na ame siwo katã ŋuti kɔ eye wodza le xɔse me
’
eya ta, fia agripa, nye hã mewɔ ɖe ŋutega si tso dziƒo la ƒe ɖoɖo dzi
gbã la, megblɔ nyanyui la na ame siwo le damasko eye tso afi ma la meva yerusalem kple yuda nutowo me
emegbe la, meyi trɔ̃subɔlawo dome eye megblɔ na wo be woadzudzɔ nu vɔ̃ wɔwɔ, atrɔ ɖe mawu ŋu eye woana woƒe nu nyui wɔwɔ nafia be wotrɔ zu ame yeyewo vavã
esia tae yudatɔwo va lém le gbedoxɔ la me be yewoawum gɔ̃ hã hafi
ke mawu ve nunye ale megale agbe egbe be magblɔ nya sia na ame sia ame ƒomevi, ame gblɔewo kple bubumewo siaa
nya si megblɔna la koe nye esi nyagblɔɖilawo kple mose gblɔ be, ‘woawɔ funyafunya mesia la, eyae anye ame gbãtɔ si afɔ tso ame kukuwo dome eye wòahe kekeli vɛ na yudatɔwo kple trɔ̃subɔlawo siaa
’”
esi festo se nya sia ko la, edo ɣli ɖe paulo ta sesĩe be, “paulo, wò tagbɔ le gbegblẽm; wò agbalẽsɔsrɔ̃ fũu na wò tagbɔ flu
”
paulo ɖo eŋu be, “bubume festo, nye tagbɔ meflu o, ke boŋ nya siwo megblɔ la nye nyateƒe matrɔmatrɔ sɔŋ ko
fia agripa ŋutɔ hã nya nu le nu siawo ŋu
meka ɖe edzi be fia agripa se nya siawo katã kpɔ elabena wonye nu siwo dzɔ le gaglãgbe eye womele ɣaɣla ɖe ame aɖeke o
fia agripa, mènya be èxɔ nyagblɔɖilawo ƒe nyawo dzi se; alo mele eme nenema oa?”
agripa xɔ nya la le paulo nu gblɔ be, “ đe nèbu be nya sue si nègblɔ le afii lae ana be mazu kristotɔ zi ɖekaa?”
paulo ɖo eŋu be, “anye nye didi vevie be, togbɔ be nye nyawo meɖi naneke o hã la, wò kple ame sia ame si le afii la miatrɔ zu kristotɔwo abe ale si menyee ene ke menye to fukpekpe me abe ale si mele ekpem la ene o
”
le nya siawo megbe la, fia agripa kple gɔvina gã festo kpakple benis kple wo ŋumewo katã tso hedzo
emegbe esi wonɔ nya la me dzrom kpɔ le wo ɖokuiwo me la, wokpɔe dze sii be, le nyateƒe me la, paulo mewɔ naneke si dze na ku alo gamenɔnɔ gɔ̃ hã o
ale agripa gblɔ na festo be, “ne menye ɖe paulo tsɔ eƒe nya la de kaisaro si o la anye ne ele be woaɖe asi le eŋu hafi
”
mlɔeba la wowɔ dzadzraɖo vɔ be míadze mɔ ayi roma kple meli
wotsɔ paulo kple gamenɔla bubu aɖewo de asi na yulio, si nye kaisaro ƒe asrafowo ƒe amegã ɖeka be wòakplɔ wo ayii dedie
míeɖo meli aɖe si tso adramitio eye wòyina tɔtɔ ge ɖe terki du geɖewo me la hedze mɔ
helatɔ aɖe tso tesalonika si woyɔna be aristarko la hã nɔ ʋua me kpli mí
le ŋkeke evea gbe la, míeva ɖo sidɔn
asrafoawo ƒe amegã, yulio, nyo dɔme na paulo ale be wòɖe mɔ nɛ wòɖi tsa de dua me ɖakpɔ xɔlɔ̃awo ɖa eye wodi eƒe nu hiahiã aɖewo nɛ
esi míegadze mɔ tso afi ma tete ko la, ya sesẽ aɖe ƒo va kpe mí eye esia wɔe be míete ŋu zɔ mɔ to afi si wòle be míato o ke boŋ míeto kipro ƒukpo la ƒe dzigbe gome
esia gɔmee nye be míeto ƒukpo la kple anyigba la ŋutɔ dome ale be yaa megaɖe fu na mí o
míeto kilikia kple pamfilia ŋu eye míeva ɖi go ɖe mira le likia nutome
le afi sia la míaƒe kplɔla la kpɔ egipte tɔdziʋu aɖe si tso aleksandria yina italia eye míeɖoe
míenɔ tsia dzi eye míekpe fu ŋkeke geɖewo hafi va ɖo knido gbɔ lɔƒo
ya nɔ ƒoƒom sesĩe ale gbegbe be ɖe ko míegbɔ eme tso salmon ʋudzeƒea ŋu heyi kreta
míenɔ ahom gã sia me wònɔ fu ɖem na mí alea heto anyigbeƒuta ɖɔɖɔɖɔ va ɖo teƒe aɖe si woyɔna be ʋudzeƒe nyui la
teƒe sia te ɖe lasea dua ŋu
míenɔ afi sia ŋkeke geɖewo
le ɣeyiɣi siawo me la, ƒudzimɔzɔzɔ yi didiƒewo menɔ bɔbɔe o elabena ƒea wu enu vɔ eye ɣeyiɣi sia mee ahom sesẽwo tuna le ƒu dzi
paulo kpɔe dze sii alea ale wòyɔ tɔdziʋua kulawo hegblɔ na wo be,
“amegãwo, edze nam abe ne míeyi míaƒe mɔzɔzɔ sia dzi fifia la, nya aɖe ava dzɔ ɖe mía dzi ene
đewohĩ ʋua anyrɔ eye míaƒe agbawo abu, amewo axɔ abi eye ame aɖewo aku gɔ̃ hã
”
ke asrafowo, ame siwo ƒe kpɔkplɔ te gamenɔlawo nɔ la, meɖo to paulo o ke boŋ wose tɔdziʋua kulawo ƒe amegã ƒe aɖaŋu boŋ
eye esi wonye be ʋudzeƒe nyui sia hã menyo tututu be woanɔ le vuvɔŋɔli me o ta la, tɔdziʋua me nɔla geɖewo lɔ̃ ɖe edzi be yewoadze agbagba ayi ŋgɔ aɖo foenike be yewoatsi afi ma le vuvɔŋɔli la me
foenike ʋudzeƒe sia ka ɖe eme wu
ʋudzeƒe nyui la sã elabena etrɔ mo de dzigbeɣetodoƒe kple anyigbeɣetoɖoƒe
le ɣemaɣi me tututu la, ya aɖe nɔ ƒoƒom tso anyigbe gome, eye wòdze abe enyo be míadze mɔ ene eya ta wodo abalawo eye míedze mɔ henɔ goŋu tom to kreta ŋkume kekeake
sẽ ko la yame trɔ zi ɖeka eye ahom sesẽ aɖe si woyɔna be dzigbeɣetoɖoƒeya ƒo kpe mí tso ƒukpo la dzi
ahom la lɔ ʋua ɖe nu ale be ʋua kulawo ɖe asi le eŋu nɛ eye wòkplɔ mí dzoe
mlɔeba la, mieto ƒukpo sue aɖe si woyɔna be kauda la godo eye to agbagbadzedze geɖe me la wohe tɔdziʋu sue si wotsi kae ɖe ʋu si míeɖo ŋu la
eye wobla tsɔdziʋu la sesĩe be wòagaʋanya alo anɔ ʋuʋum o
tɔdziʋua kulawo nɔ vɔvɔ̃m be míaƒe ʋua ava ɖo ba alo asi ke le afrika ƒe ƒuta eya ta woɖiɖi abalawo ale ya kɔ mí ɖe nu heyii
le ŋufɔke esi ahom la nu ganɔ sesẽm ɖe edzi la ʋua kulawo fɔ agbawo ƒu gbe ɖe ƒua me
le ŋkeke etɔ̃a gbe la wofɔ dɔwɔnu siwo katã le ʋua me la hã ƒu gbe ɖe ƒua me
ahom la nu gasẽ ɖe edzi hena ŋkeke geɖewo eye míete ŋu kpɔ ɣe alo ɣletiviwo le dziŋgɔlĩ me gɔ̃ hã o
esia na be míebu mɔkpɔkpɔ keŋkeŋ
anɔ abe ŋkeke nanewo nye esi ene ame aɖeke meɖu naneke o, ke mlɔeba la, paulo yɔ ʋua me nɔlawo ƒo ƒu eye wògblɔ na wo be, “ne wònye ɖe miese nye gbe eye míetsi ʋudzeƒe nyui la, anye ne dzɔgbevɔ̃e sia mava mía dzi o
ke milé dzi ɖe ƒo elabena togbɔ be tɔdziʋua anyrɔ hã la, mía dometɔ aɖeke mele tsɔtsrɔ̃ ge o
elabena le zã si va yi me la, nye mawu si mesubɔna la ɖo eƒe dɔla ɖe gbɔnye wòva gblɔ nam be,
‘paulo, mègavɔ̃ o, elabena ãva ɖo kaisaro gbɔ dedie be wòadrɔ̃ ʋɔnu wò
gawu la, mawu se wò gbedodoɖa eya ta ame siwo katã le ʋua me kpli wo la atsi agbe
’
eya ta, nɔvinyewo, milé dzi ɖe ƒo, elabena mexɔ mawu dzi se nyuie eye menyae be nu si wògblɔ la ava eme tututu
”
ke ele na mí be míadze go ɖe ƒukpo aɖe dzi
tɔdziʋu la ƒe gbagbã le míaƒe ƒudzinɔnɔ ƒe ŋkeke wuienelia ƒe zãtitina lɔƒo esi ahom la ganɔ mía nyamam le adriaƒu me la, ʋua kulawo bu xaa be yewote ɖe anyigba aɖe ŋu
ale woda dzidzeka ɖe ƒua me, eye wokpɔ be tso ƒua dzi yi egɔme anɔ abe mita blaetɔ̃-vɔ-etɔ̃ ko ene
sẽ la, wogadae eye azɔ la wokpɔ be anɔ afɔ blaasieke pɛ ko
ʋua kulawo nyae be madidi hafi míava ɖi go o, ke esi wonɔ vɔvɔ̃m be ɖewohĩ míava ɖi go ɖe agakpewo dome ta la woda seke ene ɖe ʋua megbe henɔ agu ƒe dzedze lalam
ʋua kula aɖewo wɔ ɖoɖo be yewoasi le tɔdziʋua me ale woɖiɖi tɔdziʋu sue la ɖe tsia dzi abe seke da ge woyina ene
ke paulo gblɔ na asrafoawo kple woƒe amegã bena, “mía tɔwo, ne mia dometɔ aɖe dzo le tɔdziʋua me la, matsi agbe o
”
ale asrafoawo lã ka si wosa ɖe tɔdziʋu sue la ŋu be wòge dze tsia dzi
le fɔŋli me la, paulo gblɔ na ameawo be, “mía tɔwo, kwasiɖa eve sɔŋ enye esi ame aɖeke meɖu naneke o
eya ta meɖe kuku na mi, miɖe dzi ɖi ne miaɖu nu elabena naneke mele dzɔdzɔ ge ɖe mía dometɔ aɖeke dzi o
”
azɔ paulo ŋutɔ tsɔ abolo aɖe eye esi wòdo gbe ɖa alo da akpe ɖe eta vɔ la, eka ɖe heɖu
nu sia do ŋusẽ ʋua me nɔlawo katã ale be ame sia ame di nane de nu me azɔ
ʋua me nɔlawo katã ƒe xexlẽme anɔ ame alafa eve blaadre-vɔ-ade
esi woɖu nu ɖi ƒo vɔ la, wolɔ bli kotoku mamlɛawo katã ƒu gbe ɖe ƒua me be ʋua nanɔ wodzoe ale be wòaganyrɔ o
esi ŋu ke la, womekpɔ anyigba dze si o elabena afu do gake wokpɔ ƒuta ƒe afi aɖe ɖaa
esia na be wonɔ tame bum be ɖe yewoate ŋu ato agakpeawo dome ava do ɖe go ŋu dedie hã
mlɔeba la, woɖoe be yewoatee akpɔ, ale wolã sekeawo hegblẽ wo ɖe ƒua me, wotu kuɖɔkawo hã eye wodo abala heɖo ta gota
ke dzɔgbevɔ̃etɔe la, tɔdziʋua si ke
eƒe ŋgɔgbe lɔƒo tsi teƒe ɖeka ale be ahom la hã nɔ eƒe megbe lɔƒo kakam
esi wòdzɔ alea ko la, asrafoawo gblɔ na woƒe amegã be wòaɖe mɔ na yewo yewoawu gamemɔlawo katã ale be wo dometɔ aɖeke nagadzo dze ƒua me aƒu tsi asi dzo le yewo gbɔ o
ke le esi woƒe amegã yulio di be yeaɖe paulo ƒe agbe ta la, melɔ̃ ɖe woƒe susu si wodo ɖa la dzi o
ke boŋ eɖe gbe be ame siwo nya tsiƒuƒu la nadze agbagba aƒu tsi ayi gota
ke ame mamlɛawo dometɔ aɖewo nanɔ ʋuƒowo dzi eye bubuwo hã nanɔ ʋua ƒe kakɛwo dzi ayi gota
ale ame sia ame dze agbagba alea ɖo gota dedie
emegbe la, míeva nya be ƒukpo si woyɔna be mɔlta la dzie míeva do ɖo
ƒukpoa dzi tɔwo xɔ mí nyuie ŋutɔ
esi tsi nɔ dzadzam eye vuvɔ nɔ wɔwɔm ta la, wodo dzo gã aɖe na mí be míaƒu
esi paulo fɔ nake wuwului aɖewo be yeade dzoa me ko la, da vɔ̃ɖi aɖe do tso nake la me, le dzo xɔxɔa ta, eye wòbla ɖe paulo ƒe alɔnu
nu sia wɔ nuku eye wòdo vɔvɔ̃ na ame siwo nɔ afi ma ŋutɔ ale wogblɔ na wo nɔewo be, “ame sia la, hlɔ̃dola vɔ̃ɖi aɖee wònye
togbɔ be metsi ƒu me ku o hã la, mawu ƒe hlɔ̃biabia melɔ̃ be wòatsi agbe o
”
ke paulo ʋuʋu da la le alɔnu ɖe dzobiabia me eye naneke mewɔe o
ameawo nɔ mɔ kpɔm be paulo ƒe abɔ ate eye wòadze anyi aku, ke esi wolala ʋuu nya aɖeke medzɔ ɖe edzi o la, wotrɔ woƒe susuwo hegblɔ be paulo la mawu aɖe koko wòanye
ƒukpo sia ƒe gɔvina ŋkɔe nye publio, ame sia ƒe anyigba kple aƒe te ɖe ƒuta, afi si míeva ɖi go ɖo
publio xɔ mí ɖe eya ŋutɔ ƒe aƒe me, hekpɔ mía dzi nyuie ŋkeke etɔ̃ sɔŋ
publio fofo ƒe lãme menɔ kɔkɔm tututu o, elabena asrã kple kpeta nɔ fu ɖem nɛ
paulo yi egbɔ hedo gbe ɖa heda asi ɖe edzi ale be eƒe lãme sẽ
enumake dɔléla siwo katã nɔ teƒea la, va paulo gbɔ eye wòda gbe le wo katã ŋu
dzi dzɔ ƒukpoa dzi tɔwo ŋutɔ ale wotsɔ nunana ƒomevi geɖewo vɛ na mí, eye esi ɣeyiɣi de na mí be míadzo la, wodo agba na míaƒe tɔdziʋu la nyuie ŋutɔ kple nu siwo katã ava hiã mí le míaƒe mɔzɔzɔa me
míenɔ mɔlta ƒukpo dzi ɣleti etɔ̃ hafi gadze mɔ
míeɖo tɔdziʋu aɖe si woyɔna be “venɔviwo” si tso aleksandria eye wòva tsi ƒukpoa dzi le vuvɔŋɔli la
teƒe gbãtɔ si míetɔ ɖo lae nye sirakusa eye míenɔ afi ma ŋkeke etɔ̃
tso sirakusa la, mieƒo xlã heyi regio, eye tso afi ma la ya aɖe ƒo mí tso anyigbe gome ale be le ŋkeke evea gbe la míeva ɖo puteoli, afi si míedo go xɔsetɔ aɖewo le
xɔsetɔ siawo di tso mía si vevie be míanɔ yewo gbɔ vie ale míelɔ̃, nɔ wo gbɔ ŋkeke adre
tso puteoli la, míeɖo ta roma
esi xɔsetɔ siwo le roma la se be míegbɔna la wo dometɔ aɖewo va kpe mí le keke teƒe si woyɔna be apioforo eye wòdidi tso roma gbɔ abe kilometa blaenyi sɔŋ ene
ame bubuwo hã va kpe mí le afi si woyɔna be “amedzrodzeƒe etɔ̃awo
” teƒe sia hã didi tso roma gbɔ abe kilometa bladre ene
esi paulo kpɔ xɔsetɔ siawo la, dzi dzɔe ŋutɔ; dzi ɖo eƒo eye wòda akpe na mawu
esi míeva ɖo roma la, asrafowo ƒe amegã si ƒe kpɔkplɔ te paulo nɔ la ɖe mɔ na paulo be ate ŋu adze afi sia afi si eya ŋutɔ lɔ̃
ke woɖe asrafo aɖe ɖe eŋu be wòadzɔ eŋu ɣesiaɣi
le ŋkeke etɔ̃agbe la, paulo yɔ yudatɔ siwo le roma dua me la ƒo ƒu eye wòƒo nu na wo gblɔ be, “nɔvinyewo, edzɔ dzi nam be meva ɖo mia gbɔ le afii
medi be mianya be togbɔ be nyemewɔ naneke o eye nyemeda le kɔnyinyi aɖeke dzi o hã la, yudatɔ siwo le yerusalem la lém eye wotsɔm de asi na roma dziɖuɖua ƒe ame dɔdɔ siwo le yerusalem, be woadrɔ̃ ʋɔnum
esi míeyi ʋɔnua la, roma dziɖuɖu ƒe ame dɔdɔwo mekpɔ vodada aɖeke le ŋunye o, eya ta wodi be yewoaɖe asi le ŋunye elabena wokpɔ be nyemedze na ku abe ale si yudatɔwo ƒe amegãwo dii ene o
ke esi mekpɔ be yudatɔwo mekpɔ dzidzɔ le ale si wodrɔ̃ ʋɔnua ŋu o, eye wotsi tre ɖe nyametsotsoa ŋu vevie ta la, nye hã megblɔ na ʋɔnua be metsɔ nye nya de asi na kaisaro le roma be wòadrɔ̃ ʋɔnum
nu si ta meyɔ mi va afii egbeae nye be míadze si mía nɔewo eye be mana mianya nu si tututu ta wolém de game ɖo
esiae nye be mexɔ se tso nye dzi me ke be, mesia si mía tɔgbuiwo nɔ mɔ kpɔm na la va mía dome
”
ameawo ɖo eŋu na paulo be, “míawo la ame aɖeke megagblɔ wò nya aɖeke na mí kpɔ loo alo ŋlɔ agbalẽ ɖo ɖe mí tso yudea le ŋuwò kpɔ o
nɔvi kristotɔ siwo tso yerusalem va hã dometɔ aɖeke megblɔ nya aɖeke na mí tso ŋuwò kpɔ o
ke míadi be nãɖe wò xɔse la me na mí nyuie elabena nu si míenya koe nye be, ame aɖeke media kristotɔwo ƒe nya le teƒe aɖeke o
”
ale woɖo ŋkeke bubu na takpekpe eye esi ŋkekea ɖo la, ame geɖewo va ƒo ƒu ɖe paulo ƒeme
paulo ɖe mawunya me na wo tsitotsito, le mawufiaɖuƒe la kple yesu kristo ŋu
wonɔ takpekpea me tso ŋdi va se ɖe fiẽ ke
paulo ƒe nyawo sɔ tome na ame aɖewo eye wotrɔ zu kristotɔwo; ke mewɔ naneke kura le ame aɖewo hã ŋu o
wodzro nyawo me le wo ɖokuiwo me ʋuu hafi kaka dzo
ke nya si tsi tome na wo eye wòɖe fu na wo dometɔ geɖewo lae nye esi paulo gblɔ na wo be, “gbɔgbɔ kɔkɔe la ƒe nya si wogblɔ to nyagblɔɖila yesaya dzi la le eme tututu be,
‘migblɔ na yudatɔwo be, miaƒe towo ase nyawo gake miase wo gɔme o
’
elabena miaƒe dziwo ku atri, miaƒe towo ku, eye miaƒe susuwo me meʋu be miase nu gɔme o
le nyateƒe me la, menye miaƒe didi wònye be miakpɔ nu, ase nu gɔme eye miatrɔ ɖe ŋunye be mada gbe le mia ŋu o
”
eya ta medi be mianya be mawu ƒe ɖeɖedɔ sia ɖo trɔ̃subɔlawo gbɔ eye woaɖo toe
esi wògblɔ esia la yudatɔwo dzo eye nyahehe geɖe ɖo wo dome
ke paulo nɔ afi ma ƒe eve sɔŋ le xɔ si ta wòxe fe ɖo la me, eye ame geɖewo va nɔ ekpɔm ɖa le eƒe aƒeme
enɔ gbeƒã ɖem mawufiaɖuƒe la nɔ nu fiam le aƒetɔ yesu kristo ŋuti dzideƒotɔe eye ame aɖeke mexea mɔ nɛ le esiawo katã wɔwɔ me o
xɔ̃nye lɔlɔ̃awo le roma
agbalẽ sia tso paulo, yesu kristo ƒe kluvi, ame si wotia be wòanye mawunyadɔgbedela eye wodɔe ɖa be wòaɖe gbeƒã mawu ƒe nyanyui la, gbɔ
mawu ƒe nyagblɔɖilawo do nyanyui sia ŋugbe xoxoxo le nubabla xoxoa me
enye nyanyui tso via, yesu kristo, míaƒe aƒetɔ, ame si va xexeame abe amegbetɔ ene eye wodzii ɖe fia david ƒe fiaƒomea me la ŋu
esi wofɔe ɖe tsitre tso ame kukuwo dome la, wofia be eyae nye mawu vi ŋusẽtɔ la eye mawu ŋutɔ ƒe nɔnɔme kɔkɔe la nɔ eme
azɔ la, to kristo me la, wokɔ mawu ƒe dɔmenyo ɖe mí nu vɔ̃ wɔla madzemadzewo dzi, eye azɔ la ele mía dɔm ɖe xexeame godoo be míagblɔ nu gã siwo mawu wɔ na xexeame la na amewo katã le afi sia afi, ale be woawo hã naxɔ edzi ase eye woaɖo toe
eye miawo hã miele ame siwo woyɔ be woanye yesu kristo tɔwo la dome
ŋutifafa kple amenuveve tso mawu, mía fofo kple aƒetɔ yesu kristo gbɔ na mi katã le roma, ame siwo mawu lɔ̃ eye wòyɔ mi be miazu ame kɔkɔewo
mina magblɔe na mi gbã be teƒe ɖe sia ɖe si meyi la, mesea amewo nɔa nu ƒom tso mia ŋu, elabena amewo le nu nyam le xexeame godo tso miaƒe xɔse ŋu
medaa akpe na mawu to yesu kristo dzi le ɖaseɖiɖi nyui sia sese ta eye megadaa akpe ɖe mia dometɔ ɖe sia ɖe ta
mawu nya ale si medoa gbe ɖa enuenu ɖe mia tae
metsɔa miawo kple miaƒe hiahiãwo yia gbedodoɖa me zã kple keli na ame si mesubɔna kple nye ŋusẽ katã, eye megblɔa nyanyui la tsoa via ŋu na ame bubuwo
nu siwo mebiana to gbedodoɖa me la dometɔ ɖekae nye be makpɔ mɔnu, ne mawu lɔ̃ la, mava kpɔ mi ɖa mlɔeba la, eye ne adze edzi la, mazɔ mɔ la dedie
mele didim vevie be mava kpɔ mi ɖa ale be matsɔ gbɔgbɔmenunana aɖe si ado ŋusẽ mi la ana mi,
hekpe ɖe esia ŋu be nye kple miawo siaa míado ŋusẽ mía nɔewo ƒe xɔse
nɔvinye lɔlɔ̃awo, medi be mianya be meɖoe zi geɖe be mava kpɔ mi ɖa ale be mate ŋu awɔ dɔ le mia dome eye makpɔ kutsetse nyui siwo ado tso eme abe ale si mewɔ le trɔ̃subɔlawo ƒe ha bubuwo me ene
gake esia mete ŋu dze edzi o,
elabena menyi fe le ame sia ame si, ŋkuʋuʋutɔwo kple ŋkumaʋumaʋutɔwo, ame siwo wohe kple ame siwo womehe o siaa si
eya ta ne mate ŋui ko la, mele klalo be mava miawo hã gbɔ le roma be magblɔ mawu ƒe nyanyui la na mi
elabena nyanyui si tso kristo ŋuti mekpea ŋu nam o
eyae nye mawu ƒe mɔ si ŋu ŋusẽ le si dzi mawu ato akplɔ ame siwo xɔ edzi se la ayi dziƒo
gbã la, wogblɔ nya siawo na yudatɔwo ɖeɖe ko, ke azɔ la wole ame sia ame yɔm be wòava mawu gbɔ to mɔ ma ke dzi
nyanyui sia le gbɔgblɔm na mí be mawu dzraa mí ɖo hena dziƒoyiyi eye wònaa míawo kple mawu dome kɔna, ne míexɔ kristo dzi se be aɖe mí
xɔsee wɔa nu sia tso gɔmedzedzea va se ɖe nuwuwu
abe ale si ŋɔŋlɔ kɔkɔe la gblɔe ene la, “ame si akpɔ agbe la, akpɔe ato mawudzixɔse me
”
woɖe mawu ƒe dziku ɖe go tso dziƒo ɖe amegbetɔ ƒe mawumavɔ̃mavɔ̃ kple vɔ̃ɖinyenye katã ŋu, ame siwo tea nyateƒe la ɖe to, to woƒe vɔ̃ɖinyenye me
elabena nu si wòle be woanya tso mawu ŋu me kɔ na wo keŋ, elabena mawu kɔ eme na wo
elabena tso xexeame ƒe gɔmedzedzea me mawu ƒe nɔnɔme siwo womekpɔa kple ŋku o, esiwo nye eƒe ŋusẽ mavɔ kple eƒe mawunyenye me kɔ na wo ƒãa
wose esia gɔme to eƒe nuwɔwɔwo me, be taflatsedodo naganɔ ame aɖeke si o
togbɔ be wonya mawu hã la, womesubɔnɛ alo daa akpa nɛ abe mawu ene o ke boŋ woƒe tamesusuwo zu nu dzodzro eye woƒe dzi manyanu la me do viviti
togbɔ be wobu be yewonye nunyalawo hã la, wonye bometsilawo boŋ,
elabena wotsɔ mawu makumaku la ƒe ŋutikɔkɔe ɖɔ li aklamakpakpɛwo be wòanɔ abe amegbetɔ, dziƒoxeviwo kple lã afɔenewo kpakple nutatawo tɔ ene
eya ta, le woƒe dzi vɔ̃ɖiwo ƒe didi nu la, mawu tsɔ wo de asi na ahasiwɔwɔ ƒe makɔmakɔnyenye be woado ŋunyɔ woƒe ŋutilãwo kple wo nɔewo
wotsɔ mawu ƒe nyateƒe la ɖɔ li aʋatsoe; wosubɔa eye wodea ta agu na nuwɔwɔwo wu wo wɔla, ame si wòle be woakafu tegbetegbe
amen
le esia ta mawu tsɔ wo de asi na dzodzro vɔ̃wo; woƒe nyɔnuwo gɔ̃ hã tsɔ nu siwo menye dzɔdzɔmenuwo o la, ɖɔ li dzɔdzɔmenuwoe le gbɔdɔdɔnyawo gome
nenema ke woƒe ŋutsuwo hã ɖe asi le dzɔdzɔme ƒe kadodo si le ŋutsu kple nyɔnu dome ŋu eye woƒe lãme fiena ɖe wo nɔewo ŋu
ale ŋutsu wɔa ŋunyɔnu kple ŋutsu bubuwo
ale woxɔ woƒe ŋukpenanuwo ƒe fetu ɖe woƒe ŋutilã me
gawu la, esi wosusui be mehiã be woalé sidzedze mawu me ɖe asi o ta la, mawu ɖe asi le woƒe susu ŋu na bometsitsi be woawɔ nu si mele be woawɔ o
ale wo ameawo me yɔ fũu kple vɔ̃ɖinyenye ɖe sia ɖe ƒomevi, nu tovo wɔwɔ, ŋukeklẽ kple gbɔ̃ɖiɖi ame ɖokui
nenema ke ŋuʋaʋã, hlɔ̃dodo, dzrewɔwɔ, beble kple vɔ̃ediname hã yɔ wo me fũu
wonye ameŋunyagblɔlawo,
ameŋugblẽlawo, ame siwo léa mawu ɖe ke me, amemabulawo, dadalawo, adegbe ƒuƒlu ƒolawo, ame siwo toa nu gbegblẽ yeyewo wɔwɔ vanɛ, ame siwo meɖoa to wo dzilawo o
wonye numanyalawo, dzimaxɔsetɔwo, nublanuimakpɔlawo kple tamesesẽtɔwo
togbɔ be wonya nu le mawu ƒe sedede dzɔdzɔe la ŋu be ame siwo wɔa nenema nu siawo tɔgbi dze na ku hã la, womeyia nu siawo wɔwɔ dzi ɖeɖe ko o ke boŋ woda asi ɖe ame siwo wɔnɛ hã tɔ dzi
mianɔ biabia be, “ame vɔ̃ɖi kawo ŋue mele nu ƒom le?” milala vie
miawo hã miele abe woawo ke ene
ne miele gbɔgblɔm be wonye ame vɔ̃ɖiwo eye ele be woahe to na wo la, miele nya siawo ke gblɔm tso miawo ŋutɔ hã ŋu, elabena miewɔa nu vɔ̃ɖi siawo ke
míenya be mawu ahe to na ame sia ame si wɔa nu siawo tɔgbi le eƒe dzɔdzɔenyenye ta
đe miele bubum bena mawu adrɔ̃ ʋɔnu abu fɔ ame aɖewo le nu siawo wɔwɔ ta ke wòagbe ʋɔnudɔdrɔ̃ miawo ne miewɔ nu mawo kea?
đe mienya ale si gbegbe wògbɔa dzi ɖi na mi oa? alo ɖe mietsɔ ɖeke le eme oa? đe miekpɔe be egbɔ dzi ɖi ɣeyiɣi siawo katã eye mehe to na mi o ale be yeana ɣeyiɣi mi miatrɔ dzime oa? eƒe dɔmenyo ƒe taɖodzinue nye wòana miatrɔ dzime
gake, gbeɖe, miegbe toɖoɖo
ale miele tohehe sesẽ dzram ɖo na mia ɖokuiwo le miaƒe gbegbe be yewomaɖe asi le yewoƒe nu vɔ̃wo ŋu o ta; elabena ŋkeke aɖe gbɔna, gbe si gbe mawu anye ʋɔnudrɔ̃la dzɔdzɔe na xexeame katã
atsɔ nu sia nu si dze na ame sia ame le eƒe dɔwɔwɔ ta la anɛ
ana agbe mavɔ ame sia ame si wɔa eƒe lɔlɔ̃nu, eye wòdia ŋutikɔkɔe kple bubu kpakple agbe mavɔ si mawu nana
ke ahe to na ame siwo tsia tsitre ɖe eƒe nyateƒe la ŋu eye wowɔa nu vɔ̃
mawu atrɔ eƒe dɔmedzoe akɔ ɖe wo dzi
konyifafa kple fukpekpe anɔ anyi na yudatɔ kple trɔ̃subɔla siwo nɔa nu vɔ̃ wɔwɔ dzi la siaa sɔsɔe
ke ŋutikɔkɔe kple bubu kpakple ŋutifafa atso mawu gbɔ na ame sia ame si ɖoa toe, ne wonye yudatɔwo loo alo trɔ̃subɔlawo,
elabena mawu meɖea ame aɖeke le eme o
eya ta woahe to na ame siwo katã si se mele o la abe se manɔsitɔwo ene ne wowɔ nu vɔ̃, eye woadrɔ̃ ʋɔnu ame siwo le se la te abe setenɔlawo ene
elabena menye ame siwo sea se la, woe nye ame dzɔdzɔewo le mawu ƒe ŋkume o, ke boŋ ame siwo wɔa sea dzi lae woatso afia na abe ame dzɔdzɔewo ene
le nyateƒe me, ne trɔ̃subɔla siwo si se mele o, gake wowɔ nu ɖe dzɔdzɔme ƒe ɖoɖo nu eye wòsɔ kple se la la, ekema wozu se na wo ɖokuiwo,
elabena wofia be woŋlɔ se la ƒe nyawo ɖe woƒe dziwo me, woƒe dzitsinya hã ɖia ɖase eye woƒe tamesusu hã tsoa wo nu ɣeaɖewoɣi eye wòɖea wo nu ɣebubuɣi
gbe ɖeka aɖe gbɔna kokoko, gbe si gbe le mawu ƒe gbeɖeɖe nu la, yesu kristo adrɔ̃ ʋɔnu ame sia ame le nu siwo wòwɔ le adza me la ta eye wòadrɔ̃ ʋɔnu wo le woƒe susu ɣaɣlawo kple taɖodzinuwo ta
nu siawo katã nye mawu ƒe ɖoɖo triakɔ si mele gbeƒã ɖem la ƒe akpa aɖe
mi yudatɔwo miebu be yewo kple mawu dome li nyuie elabena mawu tsɔ eƒe sewo na mi
mieƒoa adegbe be yewoe nye mawu ƒe lɔlɔ̃tɔ veviwo
ẽ, mienya nu si dim wòle
mienya nyui tso vɔ̃ gbɔ eye mieda asi ɖe nyui dzi, elabena wofia eƒe sewo mi tso keke miaƒe ɖevime ke
mienya mawu gbɔ mɔ nyuie ale gbegbe be miate ŋu afia asii na ŋkuagbãtɔ gɔ̃ hã
miebua mia ɖokuiwo abe mɔfiakaɖiwo ene hena mɔfiafia ame siwo bu ɖe viviti me la be woaɖo ta mawu gbɔ
miebuna be yewoate ŋu afia mɔ numanyalawo eye yewoafia mawunya ɖeviwo gɔ̃ hã elabena mienya eƒe seawo nyuie eye nunya kple nyateƒe yɔ seawo me fũ
ẽ, miefiaa nu ame bubuwo, ekema nu ka ta miafia nu miawo ŋutɔ mia ɖokuiwo o? miegblɔna na amewo be womegafi fi o; ɖe miawo miefia fia?
miegblɔna be ahasiwɔwɔ nye nu vɔ̃; ɖe miawo ŋutɔ miewɔnɛa? miegblɔna be“migasubɔ legbawo o,” ke mietsɔ ga wòzu miaƒe mawu
miedana ɖe mawu ƒe seawo nyanya dzi ŋutɔ ke miedoa vlo mawu to seawo dzi dada me
nu sia tae ŋɔŋlɔ kɔkɔe la gblɔ be xexeame ɖua fewu le mawu ŋu le mia ta
asixɔxɔ aɖe le yudatɔnyenye ŋu ne miewɔ mawu ƒe seawo dzi
ke ne miewɔ seawo dzi o la, ekema mienyo wu trɔ̃subɔlawo le go aɖeke me o
eye ne trɔ̃subɔlawo wɔa mawu ƒe sewo dzi la, ɖe mawu matsɔ nu nyui kple bubu siwo wòɖo ɖi na yudatɔwo la ana trɔ̃subɔlawo o mahã?
trɔ̃subɔla mawo tɔ me anyo sãa wu mi yudatɔwo tɔ, evɔ mi yudatɔwo mienya nu geɖewo tso mawu ŋu eye eƒe ŋugbedodowo hã le mia si ke miewɔa eƒe sewo dzi o
elabena mienye yudatɔ akuakuawo le mia dzilawo ƒe yudatɔwo nyenye ɖeɖe ko ta loo alo le aʋatsotso si nye yudatɔwo ƒe kɔnyinyi ɖeɖe ko ta o
yudatɔ akuakuae nye ame sia ame si ƒe dzi le nyuie ɖe mawu ŋu
elabena mawu mele ame siwo lãa woƒe ŋutilã le aʋatsotso le ŋutilã me la dim o, ke ame siwo trɔ woƒe dziwo kple susuwo la dim wòle
ame sia ame si ƒe agbenɔnɔ me tɔtrɔ ma tɔgbi le la, axɔ eƒe kafukafu tso mawu gbɔ, ne mexɔe tso miawo gbɔ o gɔ̃ hã
ekema viɖe kae le yudatɔnyenye me? mɔnukpɔkpɔ tɔxɛ aɖe li na wo tso mawu gbɔa? viɖe aɖe le yudatɔwo ƒe aʋatsotso ƒe kɔnuwɔwɔ la mea?
ẽ, nu nyui geɖewo le yudatɔnyenye me
gbã la, mawu tsɔ eƒe sewo de asi na wo ale be woate ŋu anya eƒe lɔlɔ̃nu eye woawɔe
nyateƒee, wo dometɔ aɖewo mewɔ mawu ƒe gbe dzi o
ke ɖe woƒe ŋugbedodowo na mawu dzi mawɔmawɔ fia be mawu hã agbe eƒe ŋugbedodowo dzi wɔwɔ na woa?
gbeɖe o! togbɔ be ame sia ame nye aʋatsokala le xexeame hã la, mawu ya mele nenema o
èɖo ŋku nu si psalomowo ƒe agbalẽ gblɔ tso susu sia ŋu dzia? egblɔ be, togbɔ be amewo atsi tsitre ɖe mawu ƒe nyawo ŋu hã la, mawu ƒe nyawo anye nyateƒe kple nya dzɔdzɔe ɣesiaɣi
ame aɖewo gblɔna be, “míaƒe vodadawo ɖe mawu ŋu nye nu nyui elabena míaƒe nu vɔ̃wo ana amewo nadze si mawu ƒe nyonyo ne wokpɔ míaƒe gbegblẽ
ekema ɖe wònyo be wòahe to na mí le esime míaƒe nu vɔ̃wo nye kpekpeɖeŋu nɛa?” nenemae ame aɖewo gblɔna
mawu naxe mɔ na nya sia tɔgbiwo
ekema mawu ka tɔgbi wòanye ne wòaŋe aɖaba aƒu nu vɔ̃wo dzi? ale ke wòate ŋu abu fɔ ame aɖee?
mate ŋu adrɔ̃ ʋɔnum, abu fɔm abe nu vɔ̃ wɔla ene o, elabena nye nu vɔ̃ wɔwɔ he ŋutikɔkɔe vɛ nɛ to asifiafia vovototo si le eya ƒe nuteƒewɔwɔ kple nye nuteƒemawɔmawɔ dome la me
ne èkplɔ susu ma ɖo la, ãva ke ɖe susu sia ŋu
ale si míaƒe nu vɔ̃wo sɔ gbɔ ɖe edzi wu la, nenemae mawu lɔ̃a mí ɖe edzi wui! ele be woabu fɔ ame siwo gblɔa nya siawo tɔgbi
ke ame aɖewo gblɔna be nu siawo tɔgbie mefiana!
ekema ɖe mí yudatɔwo míenyo wu ame bubuawoa? ao, mele eme nenema kura o, elabena míeɖee fia xoxo be amewo katã nye nu vɔ̃ wɔlawo sɔsɔe, míeɖanye yudatɔwo loo alo míeɖanye trɔ̃subɔlawo o
abe ale si ŋɔŋlɔ kɔkɔe la gblɔe ene la, “ame aɖeke meli si nyo o, eye ame ɖeka aɖeke meli si ŋu nu vɔ̃ mele o
”
ame aɖeke mewɔ mawu ƒe sewo dzi pɛpɛpɛ kpɔ loo alo ɖo kplikpaa kpɔ be yeawɔ wo dzi gɔ̃ hã o
ame sia ame tra mɔ; ame sia ame wɔ nu vɔ̃
ame aɖeke mele afi aɖeke si lé nyuiwɔwɔ me ɖe asi o
ame ɖeka pɛ gɔ̃ hã meli o
woƒe nuƒoƒo nye nu vɔ̃ɖi kple ŋunyɔnu abe ʋeʋẽ si doa go tsoa yɔdo nuvowo me ene
aʋatsokaka yɔ aɖe dzi na wo
da si ƒomevi me aɖi vɔ̃tɔ le la ƒe aɖi nɔa nu sia nu si wogblɔna la me
điŋudodo kple dzrewɔwɔ yɔa nu me na wo
woɖea abla ɖe amewuwu ŋu eye woléa fu ame sia ame si tsia tsitre ɖe wo ŋu
afi sia afi si woyi la, wogblẽa konyifafa kple masɔmasɔ ɖe megbe,
eye womenya ale si woaɖe dzi ɖi eye woadzɔ dzi le mawu ƒe yayrawo ŋu kpɔ ha ɖe o
wometsɔ ɖeke le eme na mawu o eye wometsɔ ɖeke le nu si mawu bu tso wo ŋu la hã me o
ale mawu ƒe ʋɔnudɔdrɔ̃ asẽ na yudatɔwo elabena woawo ƒe dɔdeasie wònye be woakpɔ mawu ƒe seawo dzi le nu vɔ̃ siawo katã wɔwɔ teƒe
đokuinuɖenya aɖeke mele wo dometɔ aɖeke si o
le nyateƒe me la, xexeame katã ɖi fɔ le mawu ŋusẽkatãtɔ la ŋkume
miekpɔe azɔa? womate ŋu atso afia na ame aɖeke le mawu ƒe ŋkume le amea ƒe sedziwɔwɔ ta akpɔ o
elabena ale si míenya mawu ƒe seawo ɖe edzi wu la, nenema tututue eme kɔna na mí ɖe edzi wu be míele seawo dzi wɔm o
đe ko eƒe seawo nana míenyana be nu vɔ̃ wɔlawo míenye
ke azɔ la woɖe dzɔdzɔenyenye aɖe tso mawu gbɔ ɖe go si to vovo tso se la gbɔ
se la kple nyagblɔɖilawo ɖi ɖase le eŋuti
nenem dzɔdzɔenyenye sia si tso mawu gbɔ la vana to yesu kristo dzixɔse me, na ame siwo katã xɔ se
vovototo aɖeke meli o,
elabena wo katã wɔ nu vɔ̃, mawu ƒe ŋutikɔkɔe bu ɖe wo,
eye wotso afia na wo faa to eƒe amenuveve si va to kristo yesu ƒe ɖeɖedɔ dzi la me
elabena mawu ɖo kristo yesu ɖa be wòaxɔ míaƒe nu vɔ̃wo ŋu tohehe eye wòatsi mawu ƒe dɔmedzoe ɖe mía ŋu nu
ewɔ míaƒe xɔse kple kristo ƒe ʋu ŋudɔ hena eƒe dɔmedzoe ɖe mía ŋu nu tsitsi
ewɔ nuteƒe le mɔ sia nu togbɔ be mehe to na ame siwo wɔ nu vɔ̃ tsã o hã
elabena enɔ mɔ kpɔm na ɣesiɣi kristo ava eye wòaɖe nu vɔ̃ mawo ɖa
le ŋkeke siawo hã me la, agate ŋu axɔ nu vɔ̃ wɔlawo le mɔ sia ke nu elabena yesu ɖe woƒe nu vɔ̃ ɖa
ekema nu ka ŋuti míate ŋu aƒo adegbe le be míawɔ hena míaƒe ɖeɖekpɔkpɔ? naneke kura meli o
nu ka ta? elabena míaƒe afiatsotso meku ɖe míaƒe dɔ nyuiwo wɔwɔ ŋu o, ke boŋ eku ɖe nu si kristo wɔ kple ale si míexɔ kristo dzi se la ŋu
aleae wòle be wotsoa afia na mí to kristo dzixɔse me eye menye to nu nyui siwo míewɔna la me o
eye ɖe mawu ɖea yudatɔwo ko to mɔ sia nua? ao, trɔ̃subɔlawo hã ate ŋu ava egbɔ to mɔ sia ke dzi
mí katã míesɔ le mawu ŋkume
ame sia ame, yudatɔwo kple trɔ̃subɔlawo siaa ate ŋu akpɔ ɖeɖe ne woxɔ se ko
enyo; ne woaɖe mí to xɔse me la, ekema ɖe esia fia be megahiã be míawɔ mawu ƒe sewo dzi oa? mele nenema kura o! ne míexɔ yesu dzi se la, eya ko hafi miate ŋu awɔ seawo dzi
azɔ nu ka gblɔ ge míala tso mía fofo abraham, ame si ƒe nuteƒekpɔkpɔ ŋu míeke ɖo le nya sia me la ŋuti?
ne ele eme vavã be wotso afia na abraham to dɔwɔnawo me la, ekema nane li si ŋuti wòaƒo adegbe le gake menye le mawu gbɔ o
nu ka mawunya gblɔ tso nu sia ŋuti? “abraham xɔ mawu dzi se eye wobui dzɔdzɔenyenyee nɛ
”
azɔ ne ame aɖe wɔ dɔ la ekema eƒe fetu menye amenuvevenu o, ke boŋ wobui abe nu si dze nɛ ene
ke ne amea mewɔ dɔ aɖeke o, ke boŋ wòxɔ mawu, ame si bua ame vɔ̃ɖi dzɔdzɔe la dzi se la, ekema eƒe xɔse le mawu me wɔe ame dzɔdzɔe
fia david ƒo nu tso nu sia ŋu esi wòɖi ɖase le nu vɔ̃ wɔla aɖe si ƒe nu vɔ̃wo mawu ɖe ɖa la ƒe dzidzɔkpɔkpɔ ŋu be,
“woayra ame siwo ƒe nu vɔ̃ wotsɔ ke wo kple ame siwo ƒe dzidada dzi wotsyɔ nui
woayra ŋutsu si ƒe nu vɔ̃ aƒetɔ la magabu nɛ o
”
azɔ la, biabia lae nye, ɖe wotsɔa yayra sia naa ame siwo xɔa kristo dzi sena gake woléa yudatɔwo ƒe sewo me ɖe asi loo alo ɖe wotsɔa yayra sia naa ame siwo meléa yudatɔwo ƒe seawo me ɖe asi o, ke woxɔa kristo dzi sena ya mahã? enyo, abraham ɖe? míegblɔna be abraham xɔ yayra siawo to eƒe xɔse me
đe wòxɔe to xɔse ɖeɖe ko mea? alo, ɖe wòxɔe to eƒe yudatɔwo ƒe seawo dzi wɔwɔ me hã?
hafi nãɖo biabia ma ŋu la, ele be nãɖo biabia sia ŋu gbã
ɣekaɣie mawu tsɔ yayra sia na abraham? etsɔe nɛ hafi wòzu yudatɔ
esia gɔmee nye do ŋgɔ na eƒe yudatɔwo ƒe aʋatsotso ƒe kɔnu la wɔwɔ
menye emegbe sãa hafi o; wotso aʋa nɛ esi mawu do ŋugbe nɛ be yeayrae le eƒe xɔse ta
aʋatsotso la nye dzesi be abraham xɔ se xoxo, be mawu hã xɔe xoxo eye wòɖi ɖase le eŋu be enye ame dzɔdzɔe le yeƒe ŋkume hafi wotso aʋa nɛ
ale abraham zu gbɔgbɔmefofo na ame siwo kpɔ ɖeɖe to xɔse me ke menye to yudatɔwo ƒe sewo dzi wɔwɔ me o
edze ƒãa be ame siwo mewɔa se siawo dzi o la kpɔa ɖeɖe to mawu dzixɔse me
hekpe ɖe esia ŋu la, abraham nye gbɔgbɔmefofo na yudatɔ siwo wotso aʋa na
woakpɔe kɔtee le abraham ƒe kpɔɖeŋu me be menye aʋatsotsoe nana wokpɔa xɔxɔ o, elabena mawu kpɔ ŋudzedze le abraham ŋu to eƒe xɔse me hafi wova tso aʋa nɛ
ekema eme kɔ be mawu medo ŋugbe be yeatsɔ anyigba la katã ana abraham kple eƒe dzidzimeviwo le eƒe mawu ƒe sewo dzi wɔwɔ ta o, ke boŋ le ale si wòxɔe se be mawu awɔ eƒe ŋugbedodo dzi la ta
eya ta ne miegale gbɔgblɔm kokoko be mawu ƒe yayra vana na ame siwo nye ame dzɔdzɔewo la, ekema ɖe miele gbɔgblɔm bena gɔmesese aɖeke mele mawu ƒe ŋugbedodo na ame siwo xɔ se la me o, eye xɔse nye abunɛnu
nya la ƒe nyateƒe lae nye esi
ne míedi be míaxɔ mawu ƒe yayra kple ɖeɖe to eƒe sewo dzi wɔwɔ me la, nu si dzɔna koe nye míedoa dɔmedzoe nɛ elabena míetea ŋu wɔa seawo dzi o
mɔ ɖeka si ko dzi míate ŋu ato avo tso sedzidada me koe nye se aɖeke manɔ anyi si dzi míada o!
eya ta wonaa mawu ƒe yayrawo mí to xɔse me abe nunana fexexemanɔŋu ene
kakaɖedzi li be míaxɔ nunana siawo ne míelé yudatɔwo ƒe kɔnyinyiwo me ɖe asi loo alo míelé wo me ɖe asi o, ne xɔse le mía si abe abraham ene ko
elabena abraham nye mí katã fofo le xɔse ƒe nya gome
nu siae ŋɔŋlɔ kɔkɔe la le fiafiam esi wògblɔ be mawu wɔ abraham dukɔ geɖewo fofo
mawu axɔ ame sia ame tso dukɔ ɖe sia ɖe me, ne amewo axɔ mawu dzi ase abe abraham ene
ŋugbedodo sia tso mawu ŋutɔ gbɔ, ame si naa ame kukuwo tsia tsitre eye wòƒoa nu tso nya siwo gbɔna dzɔdzɔ ge la ŋu kple kakaɖedzi abe ɖe nuawo va eme xoxo ene
eya ta esi mawu gblɔ na abraham be yeana viŋutsuvii, ame si ƒe dzidzimeviwo asɔ gbɔ eye woazu dukɔ gã aɖe la, abraham xɔ mawu dzi se togbɔ be ŋugbedodo ma tɔgbi mate ŋu ava eme hafi o hã
esi eƒe xɔse tri akɔ ta la, metsi dzi be yetsi akpa na viŋutsuvidzidzi o, le esime wòxɔ ƒe alafa ɖeka, srɔ̃a sara hã xɔ ƒe blaasieke eye wòtsi akpa na vidzidzi
ke abraham meke ɖi kura o
exɔ mawu dzi se elabena eƒe xɔse gali ke ɖe edzi eye wòkafu mawu ɖe eƒe yayra ta hafi nu si ŋugbe wodo nɛ la va eme gɔ̃ hã
eka ɖe edzi vevie be mawu ate ŋu awɔ nu sia nu si ŋugbe wòdo
le abraham ƒe xɔse ta la, mawu tsɔ eƒe nu vɔ̃wo katã kee
nya wɔnuku sia be woɖe abraham le eƒe xɔse ta la, menye viɖe na abraham ɖeɖe ko o
enye viɖe na míawo hã eye wònye kakaɖedzi na mí be mawu axɔ míawo hã to mɔ ma ke si dzi wòto xɔ abraham ne míawo hã míaxɔ mawu, ame si na yesu tsi tsitre tso ame kukuwo dome la, ƒe ŋugbedodowo dzi se
eku ɖe míaƒe nu vɔ̃ wo ta eye wògatsi tsitre be yealé avu le míawo kple mawu dome eye wòna mawu ƒe amenuveve la yɔ mía me
eya ta azɔ la, esi wodzra mí kple mawu dome ɖo to ale si míexɔ eƒe ŋugbedodowo dzi se ta la, ŋutifafa vavãtɔ ate ŋu anɔ mí kple mawu dome le nu si yesu kristo, míaƒe aƒetɔ la, wɔ na mí ta
elabena le míaƒe xɔse ta la, ekplɔ mí va afi sia, afi si mɔnukpɔkpɔ tɔxɛ le, afi si míetsi tsitre ɖo eye míele mɔ kpɔm dzidzɔtɔe le xɔse me be míava zu nu si tututu mawu ɖo ɖe mía ŋu be míava zu
míate ŋu akpɔ dzidzɔ ne nukpekeamewo kple tetekpɔwo va mía dzi elabena míenya be wonye nu nyuiwo na mí, wokpena ɖe mía ŋu be míasrɔ̃ dzidodo
dzidodo doa ŋusẽ míaƒe nɔnɔme eye wòkpena ɖe mia ŋu be míaxɔ mawu dzi ase wu, ɣesiaɣi si míawɔ eŋudɔ va se ɖe esime le nuwuwu la, míaƒe mɔkpɔkpɔ kple xɔse va sẽa ŋu eye wonɔa te
ekema ne eva eme alea la, kakaɖedzi nɔa mía me le nyadzɔdzɔ ɖe sia ɖe me be nu sia nu anyo, elabena míenya ale si mawu lɔ̃a mí
míesea mawu ƒe lɔlɔ̃ sia le mía me elabena mawu tsɔ gbɔgbɔ kɔkɔe la na mí be wòatsɔ mawu ƒe lɔlɔ̃ ayɔ míaƒe dzime
kpɔ ɖa, le ɣeyiɣi nyuitɔ dzi, esi míeganye gbɔdzɔgbɔdzɔtɔwo ko la kristo va ku ɖe ame mavɔ̃mawuwo ta
mebɔ be ame aɖe naku ɖe ame dzɔdzɔe ta o ke ame nyui ya la, ɖewohĩ ame aɖe ado dzi be yeaku ɖe eya ta
gake mawu ɖe eƒe lɔlɔ̃ fia mí le esia me be esi míeganye nu vɔ̃ wɔlawo la, kristo ku ɖe mía ta
eye esi wòtsɔ eƒe ʋu wɔ esiawo katã na mí, ame siwo nye nu vɔ̃ wɔlawo, eye azɔ esi eya ŋutɔ tso afia na mí la, ale ke gbegbe wòagawɔ na mí wu? azɔ la, aɖe mí tso mawu ƒe dɔmedzoe siwo katã gbɔna la me
eye, esi míenye eƒe futɔwo tsã, gake via ƒe ku gbugbɔ mí va mawu gbɔe la, ele be yayra geɖewo nanɔ esi na mí le esi míenye xɔlɔ̃awo azɔ eye wòle agbe le mía me la ta
fifia miekpɔ dzidzɔ le míaƒe ƒomedodo wɔnuku kple mawu ŋuti
ƒomedodo yeye sia tso nu si míaƒe aƒetɔ yesu kristo wɔ na mí to eƒe ku ɖe míaƒe nu vɔ̃wo ta la me
ku sia wɔ mí mawu ƒe lɔlɔ̃tɔwoe
to adam ƒe nu vɔ̃ wɔwɔ me la, nu vɔ̃ ge ɖe amegbetɔƒome blibo la me
eƒe nu vɔ̃ he ku va xexe blibo la me, ale nu sia nu de asi tsitsi kple kuku me, elabena ame sia ame wɔ nu vɔ̃
míenya be adam ƒe nu vɔ̃e he esia vɛ, elabena, togbɔ be amewo nɔa nu vɔ̃ wɔm tso adam dzi va ɖo mose ƒe ɣeyiɣiwo me hã la, mawu medrɔ̃ ʋɔnu wo, tso kufia na wo le eƒe sewo dzi dada ta o, elabena mena eƒe sewo wo haɖe o, eye megblɔ nu si wòdi be woawɔ la hã na wo o
eya ta woƒe ŋutilã ƒe kuku metso woawo ŋutɔ ƒe nu vɔ̃wo gbɔ o, elabena woawo ŋutɔ meda mawu ƒe se tɔxɛ ma dzi eye woɖu atikutsetse si ŋu wode se ɖo la abe adam ene o
vovototo gã ŋutɔe le adam kple kristo si meva haɖe o la dome!
nenema ke vovototo gã ŋutɔe le amegbetɔ ƒe nu vɔ̃ kple mawu ƒe tsɔtsɔke dome! elabena ame ɖeka sia, adam, he ku vɛ na ame geɖewo to eƒe nu vɔ̃ me
ke ame bubu ɖeka sia, yesu kristo, he tsɔtsɔke vɛ na ame geɖewo to mawu ƒe amenuveve me
adam ƒe nu vɔ̃ ɖeka he tohehe si nye ku la vɛ na ame geɖewo le esime kristo ɖe míaƒe nu vɔ̃ gbogboawo ɖa faa eye wòna agbe si me ŋutikɔkɔe le la mí ɖe nu vɔ̃ teƒe
adam ɖeka ƒe nu vɔ̃ na ku zu fia ɖe ame sia ame dzi, ke ame siwo axɔ mawu ƒe tsɔtsɔke ƒe nunana la, woazu fiawo le agbe sia me le yesu kristo ɖeka la ta
nyateƒe, adam ƒe nu vɔ̃ he tohehe vɛ na ame sia ame, ke kristo ƒe dzɔdzɔenyenye dzra mawu kple amewo dome ɖo ale be woate ŋu anɔ agbe
adam na ame geɖewo zu nu vɔ̃ wɔlawo elabena meɖo to mawu o; kristo na be ame geɖewo nakpɔ xɔxɔ le mawu gbɔ elabena eɖo to mawu
wotsɔ se ewoawo na amegbetɔwo ale be ame sia ame nanya ale si gbegbe wògbe mewɔ mawu ƒe sewo dzi o
ke zi ale si nu míedzea si míaƒe nu vɔ̃ wɔlawo nyenye la, zi nenema kee míedzea si mawu ƒe amenuveve gbago la kple ale si wònaa tsɔtsɔke míi
tsã la, nu vɔ̃ ɖu ame sia ame dzi eye wòkplɔ amewo katã de ku me; ke azɔ la, mawu ƒe amenuveve ɖu dzi ɖe eteƒe eye wòna mí kple mawu dome le nyuie ale míekpɔa agbe mavɔ la to yesu kristo míaƒe aƒetɔ la dzi
enyo, ekema ɖe wòle be míanɔ nu vɔ̃ wɔwɔ dzi ale be mawu nate ŋu anɔ nublanuikpɔkpɔ kple nu vɔ̃ tsɔtsɔke dzia?
gbeɖe! esi míeku na nu vɔ̃ la ale ke wɔ míaganɔ agbe le nu vɔ̃ me mahã?
alo ɖe mienyae be mí ame siwo katã wode mawutsi ta na le kristo yesu me la, wodee na mí ɖe eƒe ku me oa?
esi wòku la, woɖi míaƒe nu vɔ̃ lɔlɔ̃ ƒe nɔnɔme xoxo la kplii to mawutsideta me
esi mawu, fofo la, fɔe ɖe tsitre to eƒe ŋusẽ me la, wotsɔ agbe yeye wɔnuku sia na mí
elabena miezu eyama ƒe akpa aɖe eya ta mieku kplii esi wòku
azɔ la, míekpɔ gome le eƒe agbe yeyea me eye miatsi tsitre abe eya ke ene
woklã míaƒe dzodzro vɔ̃ɖi xoxoawo ɖe atisoga la ŋu kplii
wode kubi míaƒe nɔnɔme si lɔ̃a nu vɔ̃ wɔwɔ la ŋu ale be míaƒe ŋutilã si lɔ̃a nu vɔ̃ wɔwɔ la, megale nu vɔ̃ ƒe ŋusẽ te loo alo ganye kluvi na nu vɔ̃ o
elabena esi míetsri nu vɔ̃ ko la, mievo tso ŋusẽ si nu vɔ̃ ƒe amebeble kpɔ ɖe mia dzi tsã la me
eye esi míaƒe nɔnɔme si me nu vɔ̃ lɔlɔ̃ yɔ la “ku” kple kristo la, míenya be míakpɔ gome le eƒe agbe yeyea me
kristo fɔ tso ame kukuwo dome eye magaku akpɔ o
ku megakpɔ ŋusẽ aɖeke ɖe edzi o
eku zi ɖeka ko be yeaɖe nu vɔ̃ ƒe ŋusẽ ɖa, ke azɔ la, ele agbe le hadede mavɔ me kple mawu tegbetegbe
eya ta mibu miaƒe nɔnɔme xoxo si lɔ̃ nu vɔ̃ wɔwɔ la abe ɖe wòku eye nu vɔ̃ megakpɔ ŋusẽ aɖeke ɖe edzi o ene, ke boŋ minɔ agbe na mawu eye mianɔ ŋudzɔ nɛ to yesu kristo, míaƒe aƒetɔ la, me
migana nu vɔ̃ nakpɔ ŋusẽ ɖe miaƒe ŋutilã dzi azɔ o, eye migana nu vɔ̃ ƒe dzodzrowo naɖu mia dzi o
migana miaƒe ŋutilã ƒe akpa aɖeke nazu dɔwɔnu na vɔɖivɔ̃ɖinyenye o, ke boŋ mitsɔ miaƒe ŋutilã ƒe akpa ɖe sia ɖe na mawu le goawo katã me, elabena miefɔ tso ku me eye miedi be yewoazu ŋudɔwɔnu le mawu ƒe asime, be wòawɔ mia ŋudɔ hena eƒe dɔ nyuiwo wɔwɔ
mele be nu vɔ̃ naganye miaƒe dziɖula o, elabena azɔ la, miegale se siwo kplɔ mi le esime mienye nu vɔ̃ ƒe kluviwo la te o, ke mievo azɔ esi miele mawu ƒe amenuveve kple nublanuikpɔkpɔ te
đe esia le fiafiam be azɔ la, míate ŋu ayi nu vɔ̃ wɔwɔ dzi eye míagatsi dzi le eŋu oa? gbeɖe! elabena míaƒe ɖeɖekpɔkpɔ meku ɖe sedziwɔwɔ ŋu o, ke boŋ eku ɖe mawu ƒe amenuveve ŋu
đe miedze sii be yewoate ŋu atia aƒetɔ na yewo ɖokui oa? miate ŋu atia nu vɔ̃ eye ku akpe ɖe eŋu alo miate ŋu atia toɖoɖo eye tsɔtsɔke akpe ɖe eŋu
wo dometɔ si mietsɔ mia ɖokuiwo na la, eyae axɔ mi eye wòanye miaƒe aƒetɔ eye miawo mianye eƒe kluviwo
mida akpe na mawu be togbɔ be mietia tsã be yewoanye kluviwo na nu vɔ̃ hã, azɔ la, mietsɔ miaƒe dzi blibo xɔ nufiafia si mawu tsɔ na mi
azɔ la, mievo tso miaƒe aƒetɔ xoxoa si nye nu vɔ̃, sime eye miezu kluviwo na miaƒe aƒetɔ yeyea si nye dzɔdzɔenyenye
mele nu ƒom alea eye metsɔ kluviwo kple aƒetɔwo le kpɔɖeŋu ɖom elabena wo gɔmesese le bɔbɔe
abe ale si mienye kluviwo tsã na nu vɔ̃ vovovowo ene la, nenema kee wòle be miatsɔ mia ɖokuiwo awɔ kluviwo azɔ na nu siwo katã nyo eye wole kɔkɔe
le ɣemaɣi esi mienye kluviwo na nu vɔ̃ la, mietsi dzi ɖe nyuiwɔwɔ ŋu tututu o
nu kae do tso eme? eme kɔ ƒãa be nyui aɖeke medo tso eme o, elabena ŋu le mia kpem fifia le nu siwo miewɔna tsã la ŋububu gɔ̃ hã ŋu, elabena nu mawo katã kplɔ mi yi tsɔtsrɔ̃ mavɔ me
ke azɔ la, mievo tso nu vɔ̃ ƒe ŋusẽtenɔnɔ me
miezu kluviwo na mawu eye kɔkɔenyenye kple agbe mavɔ le viɖe siwo miakpɔ tso mawu gbɔ la dome
elabena nu vɔ̃ ƒe fetue nye ku, ke mawu ƒe amenuveve ƒe nunanae nye agbe mavɔ to yesu kristo, míaƒe aƒetɔ la me
nɔvi yudatɔ lɔlɔ̃awo le kristo me, ɖe mienyae haɖe be ne ame aɖe ku la, se la megablae o mahã?
mina maɖo kpɔɖeŋu aɖe na mi
ne woɖe nyɔnu aɖe la, se la blae ɖe srɔ̃a ŋuti zi ale si srɔ̃ŋutsu la le agbe
ke ne srɔ̃ŋutsu la ku la, srɔ̃ɖeɖe ƒe se la megabla nyɔnu la o
ekema ate ŋu aɖe ŋutsu bubu ne elɔ̃
nyɔnu la ada vo ne ŋutsu la le agbe, ke nu sia sɔ le go sia go me le ŋutsu la ƒe ku megbe
tsã la, mia “srɔ̃ŋutsu,” si nye miaƒe aƒetɔ lae nye yudatɔwo ƒe se; ke magblɔ be “mieku” kple kristo le atitsoga la ŋu, eye esi “mieku” ta la, “miegaɖe se la o,” eye se la megabla mi o
miegagbɔ agbe esi kristo fɔ tso ame kukuwo dome eye miezu ame yeyewo
azɔ la, mieɖe ame si fɔ tso ame kukuwo dome ale be miate ŋu atse ku nyui siwo nye dɔ nyuiwo wɔwɔ na mawu
esi miaƒe nɔnɔme xoxoa nɔ mia me la, dzodzro vɔ̃ɖiwo nɔ dɔ wɔm le mia me, eye wonaa miedina be yewoawɔ nu siwo mawu di be miagawɔ o
ale mietsea nu vɔ̃ ƒe kutsetse siwo nye ku ƒe kutsetse gbegblẽwo
ke azɔ la, mehiã be miagatsi dzi ɖe yudatɔwo ƒe seawo kple kɔnyinyiwo ŋuti o, elabena “mieku” le esime woɖe aboyo mi, ke azɔ la, miate ŋu asubɔ mawu nyateƒetɔe, menye le mɔ xoxoa nu to seawo dzi wɔwɔ me tamemabumabutɔe o, ke boŋ le mɔ yeyea nu, miasubɔ mawu kple miaƒe dzi blibo kpakple miaƒe susu katã
ekema ɖe mele gbɔgblɔm be mawu ƒe se siawo nye se dzodzrowoa? gbeɖe! ao, nu vɔ̃ mele se la ŋu o, ke boŋ se lae ɖe nye nu vɔ̃ fiam
ne se la megblɔ be,“mele be dzodzro vɔ̃ɖiwo nanɔ wò dzime o” la, anye ne nyemate ŋu anya nu vɔ̃ si le nye dzime kple dzodzro vɔ̃ɖi siwo ɣla ɖe afi ma o
ke nu vɔ̃ wɔ se siawo ŋudɔ hetso tsi tre ɖe dzodzro vɔ̃ɖiwo ŋu to ŋkuɖoɖo wo dzi nam me be, dzodzro ma tɔgbiwo nye nu vɔ̃ eye wonyɔa dzodzro siwo nu wode se ɖo la le menye! ne se aɖeke meli si dzi woada o la, eya ko hafi nu vɔ̃ wɔwɔ aɖeke hã manɔ anyi o
eya tae nye dzi dze eme, zi ale si nyemese nu si se la bia tututu la gɔme o
ke esi meke ɖe nyateƒea ŋu la, medze sii be meda sea dzi eye mezu nu vɔ̃ wɔla si wotso kufia na
eya ta le nye ɖeka gome la, le ale si se nyui la afia agbemɔ lam teƒe la, ena wotso kufia nam boŋ
nu vɔ̃ wɔm mezu abunɛtɔ esi wòto mawu ƒe se nyuiwo ŋudɔwɔwɔ me na medze be woatso kufia nam
ke, abe ale si miakpɔe ene la, se la ŋutɔ le eteƒe pɛpɛpɛ eye wònyo hã!
ke ale ke nu sia ate ŋu ava emee? menye se lae hem de tsɔtsrɔ̃ mee nye ema oa? ekema ale ke wòate ŋu anye nu nyui? ao, enye nu gbegblẽ kple nu vɔ̃, nu si wɔ nu nyui ŋudɔ eye wòna wobu fɔm
ale miate ŋu akpɔ ale si wònye nu vɔ̃ɖi si ate ŋu ahe ku vɛ eye wòle be woatsri eŋudɔwɔwɔ, elabena ewɔa mawu ƒe se nyuiwo ŋudɔ hena eya ŋutɔ ƒe tameɖoɖo vɔ̃ɖiwo
ekema se la nyo, ke nu si gblẽ la tso gbɔnye elabena wodzram mezu kluvi na nu vɔ̃
nyemese ɖokuinye gɔme kura o elabena medina vevie be mawɔ nu si nyo, gake nyemetea ŋui o
mewɔa nu si nyemedina be mawɔ o
melé fu nu sia
menya nyuie be nu si wɔm mele la menyo o; nye dzitsinya vɔ̃ɖi la ɖenɛ fiaam be melɔ̃ ɖe se siwo dzi dam mele la dzi
gake wɔna aɖeke mele ŋunye o, elabena menye nyee gale ewɔm o; nu vɔ̃ si le menye la kpɔ ŋusẽ ɖe dzinye eye eyae naa mewɔa nu vɔ̃ siawo
menya be menye ame gbegblẽ le goawo katã me le ale si nye dzɔdzɔme si nye nu vɔ̃ xoxoa sɔŋ le la ta
nye agbagbadzedze ɖe sia ɖe metea ŋu naa mewɔa nu nyui o
medina be mawɔ nu nyui gake nyemetea ŋu wɔnɛ o
ne medi be mawɔ nu nyui la, nyemetea ŋu wɔnɛ o
ne medze agbagba be nyemawɔ nu vɔ̃ o la, mewɔa nu vɔ̃ kokoko
azɔ ne mele nu si nyemedina be mawɔ o wɔm la, ekema eme kɔ be menye nye ŋutɔe le ewɔm o, ke boŋ nu vɔ̃ si gakpɔ ŋusẽ ɖe dzinye kokoko lae
edze abe enye nyateƒe aɖe le nye agbe me ene be, ne medi be mawɔ nu si nyo la, mewɔa nu si menyo o la kokoko
medina be mawɔ mawu ƒe lɔlɔ̃nu le nye dzɔdzɔme yeyea nu
ke mekpɔ se bubu si le dɔ wɔm le nye ŋutilã me, ewɔa aʋa kple nye susu eye wòwɔam kluvi na nu vɔ̃ ƒe se la le nye ŋutinuwo me
o, menye nublanuitɔ gã aɖe! ame ka aɖem tso ŋutilã si kplɔm yina ku mee la sime?
ke woada akpe na mawu be eɖem to yesu kristo míaƒe aƒetɔ la, dzi
eya ta azɔ la menye kluvi na mawu ƒe se la le nye susu me, ke menye kluvi na nu vɔ̃ ƒe se la le ŋutilã nu
eya ta azɔ la, fɔbubu aɖeke megale ame siwo nye yesu kristo tɔ la lalam o
elabena gbɔgbɔ si naa agbe ƒe ŋusẽ si le menye to yesu kristo me la, ɖem tso nu vɔ̃ kple ku sime
womeɖea mí tso nu vɔ̃ ƒe asime to mawu ƒe seawo nyanya me o, elabena míewɔa seawo dzi o, eye míate ŋu awɔ wo dzi hã o
ke mawu wɔ ɖoɖo bubu aɖe ŋudɔ be yeaɖe mí
eɖo eya ŋutɔ via ɖa wònɔ ŋutilã me abe míawo ke ene, ke nu vɔ̃ le míawo ya ƒe ŋutilã ŋu
eɖe nu vɔ̃ ƒe ŋusẽ si wòkpɔ ɖe mía dzi la ɖa to eɖokuitsɔtsɔ sa vɔe ɖe míaƒe nu vɔ̃wo ta me
eya ta azɔ la, míate ŋu awɔ mawu ƒe sewo dzi ne míedze gbɔgbɔ kɔkɔe la yome eye míegaɖoa to nu vɔ̃ ƒe gbɔgbɔ si le mía me la o
ame siwo ɖea mɔ woƒe nu vɔ̃wo ƒe dzodzrowo ɖua wo dzi la, nɔa agbe ko be yewoadze yewo ɖokuiwo ŋu, ke ame siwo dzea gbɔgbɔ kɔkɔe la yome la, dzea sii be yewole nu siwo dzea mawu ŋu la wɔm
gbɔgbɔ kɔkɔe la yomedzedze kplɔa mí yia agbe kple ŋutifafa me, ke nu vɔ̃ ƒe dzɔdzɔme xoxoa yomedzedze kplɔa ame yia ku me,
elabena míaƒe nu vɔ̃ ƒe dzɔdzɔme xoxoa tsia tsitre ɖe mawu ŋu
dzɔdzɔme sia mewɔ mawu ƒe sewo dzi kpɔ o, eye mawɔe hã o
eya ta ame siwo gale woƒe nu vɔ̃ ƒe dzɔdzɔme xoxoa te kokoko eye wodina be yewoadze dzodzro vɔ̃ɖiwo yome la, mate ŋu adze mawu ŋu akpɔ o
ke miawo miele nenema o
ne mawu ƒe gbɔgbɔ le mia me la, ekema miele miaƒe dzɔdzɔme yeye la te
miɖo ŋku edzi be ame sia ame si me kristo ƒe gbɔgbɔ mele o la, ame ma menye kristotɔ o
ke, togbɔ be yesu kristo le agbe le mia me hã la, miaƒe ŋutilã aku le nu vɔ̃ ta ke miaƒe gbɔgbɔ ya anɔ agbe elabena kristo ve enu
eye ne mawu ƒe gbɔgbɔ si fɔ yesu ɖe tsitre tso ame kukuwo dome le agbe le mia me la, ana miaƒe ŋutilã kukuawo naganɔ agbe le miaƒe ku megbe to gbɔgbɔ kɔkɔe ma ke si le agbe le mia me la dzi
eya ta, nɔvi lɔlɔ̃awo, se aɖeke mebla mi be miawɔ nu si miaƒe nu vɔ̃ ƒe dzɔdzɔme xoxoa di tso mia si be miawɔ o
elabena ne miaganɔ eyome kokoko la, miabu eye miatsrɔ̃, ke ne to gbɔgbɔ kɔkɔe la ƒe ŋusẽ me, mieɖu miaƒe dzɔdzɔme xoxo vɔ̃ɖi la dzi la, mianɔ agbe
elabena ame siwo katã mawu ƒe gbɔgbɔ kplɔna la, ame mawoe nye mawu viwo
eya ta mele be míanɔ abe kluvi vɔvɔ̃nɔtɔwo ene o, ke boŋ míawɔ nu abe mawu ŋutɔ vi siwo wòxɔ ɖe eƒe ƒome la me eye míeyɔnɛ be, “fofo, aba” ene
elabena eƒe gbɔgbɔ kɔkɔe la ƒoa nu na mí le míaƒe dzi ƒe gogloƒe ke eye wògblɔna na mí be mawu viwo míenye vavã
eye esi míenye viawo ta la míakpɔ gome le eƒe kesinɔnuwo me elabena nu siwo katã mawu naa via yesu la, zu míawo hã tɔ azɔ
ke ne míakpɔ gome le eƒe ŋutikɔkɔe me la, ele be míakpɔ gome le eƒe fukpekpe hã me
ke fu si míakpe fifia la, menye naneke si woatsɔ asɔ kple ŋutikɔkɔe si woana mí emegbe la kura o
elabena mawu ƒe nuwɔwɔwo katã tsɔ dzigbɔɖi kple mɔkpɔkpɔ le lalam na ŋkeke si gbɔna si dzi mawu afɔ viawo ɖe tsitre
elabena nuwɔwɔ blibo la le teteɖeanyi gã aɖe me, nu si menye eƒe didi o ke boŋ ame si he gbegblẽ sia vɛ la ƒe lɔlɔ̃nu wònye kple mɔkpɔkpɔ
be nuwɔwɔ blibo la axɔ ablɔɖe tso gbegblẽ ƒe kluvinyenye me age ɖe mawu viwo ƒe ŋutikɔkɔe ƒe ablɔɖe la me
elabena míenyae be dzɔdzɔmenu siwo nye atiwo kple lãwo gɔ̃ hã kpea fu le dɔléle kple ku sime esime wole mɔ kpɔm na nya gã sia ƒe dzɔdzɔ
mí kristotɔwo gɔ̃ hã, togbɔ be gbɔgbɔ kɔkɔe la le mía me eye wònye ŋutikɔkɔe si le mía ŋgɔ ƒe ɖeɖefia na mí hã la, míawo hã míedina vevie be woaɖe mí tso vevesese kple fukpekpe me
míawo hã míele mɔ kpɔm vevie na ŋkeke ma gbe sia gbe
mawu ana nu siwo nye mía tɔ abe viawo ene la mí
nu siawo dometɔ ɖekae nye ŋutilã yeye siwo ŋugbe wòdo na mí
ŋutilã siawo magalé dɔ o eye womaku gbeɖe o
woɖe mí to xɔse me; xɔse gɔmee nye mɔkpɔkpɔ na nane si mele mía si o la kpɔkpɔ
mahiã be ame si si nane le xoxo la, nakpɔ mɔ eye wòaxɔe se be yeakpɔ nu ma o
ke ne wòle be míaxɔ mawu dzi ase le nu si medzɔ haɖe o gome la, dzixɔse sia fiaa mí be míalala kple dzigbɔɖi kpakple kakaɖedzi
nenema ke to míaƒe xɔse me la, gbɔgbɔ kɔkɔe la kpena ɖe mía ŋu le míaƒe gbe sia gbe ƒe xaxawo kple gbedodoɖawo me
elabena míenyaa nu si míabia to gbedodoɖa me gɔ̃ hã loo alo ale si miado gbe ɖae o
ke gbɔgbɔ kɔkɔe la doa gbe ɖa ɖe mía ta kple seselelãme si tɔgbi ŋu womate ŋu aƒo nu le o
eye fofo la, ame si nyaa dziwo katã me la, nyaa nu si gbɔgbɔ kɔkɔe la le gbɔgblɔm esime wòɖea kuku ɖe mía ta le nu siwo sɔ ɖe mawu ŋutɔ ƒe lɔlɔ̃nu dzi la ta
ke míenyae bena le nuwo katã me la, mawu wɔa nu hena ame siwo lɔ̃nɛ la ƒe nyui, ame siwo woyɔ le eƒe tameɖoɖo ɖi nu
elabena ame siwo mawu nya ɖi la, woawo kee wòɖo ɖi be woanɔ via ƒe nɔnɔme me be wòanye ŋgɔgbevi le nɔviawo dome
ame siwo wòtia da ɖi la, woawo ke hãe wòyɔ, ame siwo wòyɔ la, woawoe wòtso afia na eye ame siwo wòtso afia na la, woawo ŋutie wòkɔ
nu ka gɔ̃ míate ŋu agblɔ tso nu wɔnuku siawo tɔgbi ŋu? ne mawu le mía dzi la, ame kae ate ŋu atsi tsitre ɖe mía ŋu?
esi mawu meve nu le via gɔ̃ hã ŋu o, ke boŋ wòtsɔe na ɖe mí katã ta la, ɖe matsɔ nu bubu ɖe sia ɖe hã ana mí oa?
ame kae ate ŋu atsɔ nya ɖe mí ame siwo mawu tia na eɖokui la ŋu? mawue nye afiatsola
ekema ame kae abu fɔ mí? đe kristo awɔ esia? ao! elabena eyae nye ame si ku ɖe mía ta eye wògatsi tsitre na mí; ebɔbɔ nɔ mawu ƒe ɖusime eye wòle kuku ɖem ɖe mía ta le dziƒo
ame kae ama mí ɖa tso kristo ƒe lɔlɔ̃ gbɔ? fuwɔame loo alo xaxa? yometiti loo alo dɔwuamea? amamanɔnɔ, loo dzɔgbevɔ̃e loo alo yia?
abe ale si woŋlɔe ɖi ene be, “le tawò míeɖoa ku ƒe xaxawo me le ŋkeke blibo la me, wobua mí abe alẽ siwo wokplɔ yina wuwu ge la ene
”
ao, le nu siawo katã me míeɖu dzi ʋuu, wòglo to ame si lɔ̃ mí la me
elabena medze sii be naneke mate ŋu ama mí ɖa tso kristo ƒe lɔlɔ̃ la gbɔ o
ku mate ŋui o, agbe hã mate ŋui o
mawudɔlawo mawɔe o, eye tsĩeƒe ŋutɔ ƒe ŋusẽ katã gɔ̃ hã mate ŋu aɖe mí ɖa tso mawu ƒe lɔlɔ̃ la gbɔ o
míaƒe egbe ƒe vɔvɔ̃wo kple míaƒe etsɔ ƒe dzimaɖeɖiwo
alo kɔkɔƒe, alo gogloƒe alo nuwɔwɔ bubu aɖeke gɔ̃ hã mate ŋu ama mí ɖa tso mawu ƒe lɔlɔ̃ si le kristo yesu, míaƒe aƒetɔ, me la gbɔ o
nyateƒe gblɔm mele le kristo me, nyemada alakpa aɖeke o eye nye dzitsinya le ɖase ɖim le gbɔgbɔ kɔkɔe la me
be mele nu xam ŋutɔ eye mele vevesese gã aɖe me le nye dzime
elabena anyo nam wu be woabu fɔm eye woaɖem ɖa tso kristo gbɔ ne esia ana be nye amewo, yudatɔwo, nakpɔ ɖeɖe
woawo tɔe nye vinyenye la, woawo tɔe nye mawu me ŋutikɔkɔe la, nubablawo, se la xɔxɔ, gbedoxɔ me subɔsubɔ la kple ŋugbedodoawo
wonye fofoawo ƒe dzidzimeviwo, dzidzime siwo me kristo dzɔ tso le ŋutilã nu, ame si nye mawu ɖe nuwo katã dzi, ame si wokafuna tegbee! amen
ekema ɖe mawu gbe ŋugbe siwo wòdo na yudatɔwo la dzi wɔwɔa? ao! elabena edo ŋugbe siawo na ame siwo nye yudatɔ akuakuawo
ke menye ame sia ame si wodzi ɖe yudatɔwo ƒe ƒome me lae nye yudatɔwo akuakuawo o
be wodo tso abraham me ɖeɖe ko mewɔ wo abraham vi vavãwo o
elabena ŋɔŋlɔ kɔkɔe la gblɔ be ŋugbedodo siawo li na abraham vi isak kple isak ƒe dzidzimeviwo ko, togbɔ be vi bubuwo nɔ abraham si hã
esia le fiafiam be menye abraham viwo katãe nye mawu viwo o, ke boŋ ame siwo xɔ ɖeɖekpɔkpɔ ƒe ŋugbe si wodo na abraham dzi se la koe
elabena mawu do ŋugbe be, “mana viŋutsuvi wò kple sara le ƒe si gbɔna me
”
menye esia ɖeɖe ko o, ke rebeka ƒe venɔviawo fofoe nye mía tɔgbui isak
hafi ne woadzi venɔvi siawo alo venɔvi siawo nawɔ nane, nyui alo vɔ̃ la, bena mawu ƒe tameɖoɖoɖi nanɔ eteƒe le tatia la nu,
ke menye le dɔwɔwɔ aɖeke nu o, ke boŋ tso ame si yɔa ame gbɔ la wogblɔ na rebeka be, “tsitsitɔ la azu subɔla na ɖevitɔ la
”
abe ale si woŋlɔe ɖi ene be, “mayra yakɔb, ke menye esau o
”
đe mawu wɔ nu madzɔmadzɔa? gbeɖe!
elabena mawu gblɔ na mose be, “ne medi be mave ame aɖe nu la, mawɔe eye makpɔ nublanui na ame sia ame si medi be makpɔ nublanui na
”
ale womenaa mawu ƒe yayra ame elabena amea di be woayra ye alo ku kutri be yeaxɔ yayra la o
wonaa yayra siawo elabena mawu kpɔa nublanui na ame siwo wòdi be yeakpɔ nublanui na
farao, egipte fia, nye kpɔɖeŋu le go sia me
elabena mawu gblɔ nɛ be yetsɔ egipte fiaɖuƒea nɛ ale be yeate ŋu aɖe yeƒe ŋusẽ si tsi tsitre ɖe eŋu la afia, ale be xexeame katã nase nu tso ye mawu ƒe ŋkɔ kɔkɔe la ŋu
ale miekpɔ be mawu nyo dɔme na ame aɖewo elabena edi be yeanyo dɔme na wo eye wònaa ame aɖewo sẽa dzime
ekema nu ka ta mawu bua fɔ wo le woƒe tomaɖomaɖo ta? đe womewɔ nu si wòɖo na wo be woawɔ oa?
ao, mègagblɔ nenema o! ame kae nènye be nãdrɔ̃ ʋɔnu mawu? đe ame aɖe ƒe nuwɔwɔ abia nuwɔla be,“nu ka ta nèwɔm alea mahã?”
ne ame aɖe tsɔ tsu me ze aɖe la, ɖe mɔɖeɖe meli be zemela la natsɔ tsu ma ke ame kplu nyui aɖe si me woatsɔ seƒoƒo ade eye wòame kplu bubu si me wòatsɔ gbeɖuɖɔwo akɔ ɖo oa?
nu ka adzɔ nenye be mawu ame si lɔ̃, ɖe eƒe dɔmedzoe kple ŋusẽ fia la, gbɔ dzi ɖi na ame siwo dze na eƒe dɔmedzoe ƒe tohehe?
alo ewɔ esia be yeaɖe eƒe ŋutikɔkɔe ƒe kesinɔnuwo afia ame siwo le mɔ kpɔm na eƒe nublanuikpɔkpɔ, ame siwo wòdzra ɖo do ŋgɔ na eƒe ŋutikɔkɔe la,
mí ame siwo hã wòyɔ, menye tso yudatɔwo dome ɖeɖe ko o, ke boŋ tso trɔ̃subɔlawo hã domea?
mieɖo ŋku nu si hosea ƒe nyagblɔɖi gblɔ la dzia? afi mae mawu gblɔ le bena yeadi vi bubu siwo metso yuda ƒomea me o la na ye ɖokui eye yealɔ̃ wo togbɔ be ame aɖeke melɔ̃ wo kpɔ o hã
wogblɔ le trɔ̃subɔlawo ŋu tsã be, “menye nye amewo mienye o
” azɔ la, woayɔ wo be, “mawu gbagbe la ƒe viwo
”
nyagblɔɖila yesaya gblɔ tso yudatɔwo ŋu be, “togbɔ be woade ame akpe akpewo hã la, wo dometɔ ame ʋe aɖewo koe akpɔ ɖeɖe
elabena aƒetɔ la atso nya me tso anyigba dzi ŋuti, awu eƒe wɔnawo nu kaba kple dzɔdzɔenyenye
”
yesaya gagblɔ le teƒe aɖe be ne menye mawu ƒe amenuveve tae o la, woatsrɔ̃ yudatɔwo katã, ame sia ame, abe ale si wotsrɔ̃ ame sia ame le sodom kple gomora ene
nya kawo míagblɔ tso nu siawo ŋu? nu si míagblɔ koe nye be mawu na mɔnukpɔkpɔ trɔ̃subɔlawo be woakpɔ ɖeɖe to xɔse me, togbɔ be womenɔ mawu dim vevie o hã
ke yudatɔwo, ame siwo dze agbagba vevie be yewoadze mawu ŋu to mawu ƒe sewo dzi wɔwɔ me la, mete ŋu dze mawu ŋu o
nu ka tae? elabena wonɔ agbagba dzem be yewoakpɔ ɖeɖe to seawo dzi wɔwɔ me eye yewoanɔ agbe nyui le esime wòle be woanya be xɔse me ko yewoato akpɔ ɖeɖe teƒe
wokli kpe gã la dze anyi
mawu gbe nya na wo tso nu sia ŋu le ŋɔŋlɔ kɔkɔe la me esi wògblɔ be, “metsɔ agakpe aɖe da ɖe mɔ me na yudatɔwo
ame geɖewo akli agakpe sia, si nye yesu, eye woadze anyi
ame siwo axɔ edzi se la, ŋu makpe wo gbeɖe o
”
nɔvinye lɔlɔ̃tɔwo, nye dzi ƒe didi kple nye gbedodoɖae nye be yudatɔwo nakpɔ ɖeɖe
menya ale si wotsɔa dzo ɖe mawu ƒe bubu ŋuti gake womewɔa nu sia to mɔ nyuitɔ dzi o
elabena womese egɔme be kristo ku be yeadzra yewo kple mawu dome ɖo o
le esia gɔmesese teƒe la, wole agbagba dzem be yewoadze na mawu ƒe amenuveve la to yudatɔwo ƒe seawo kple kɔnyinyiwo dzi wɔwɔ me; ke esia menye ɖeɖekpɔkpɔ ƒe mɔ o
womese eme be ame siwo xɔ kristo dzi se la, kristo naa nu sia nu si wodina to eƒe sewo dzi wɔwɔ me la wo o
ewu nu siawo katã nu
elabena mose ŋlɔ be ne ame aɖe anye ame nyui le go ɖe sia ɖe me, aɖu tetekpɔwo dzi le eƒe agbemeŋkekewo katã me eye mawɔ nu vɔ̃ akpɔ o la, eya ko hafi woave enu wòakpɔ ɖeɖe
ke ɖeɖekpɔkpɔ si vana to xɔse me la, gblɔ be, “mele be nãdi dziƒo be yeakpɔ yesu le afi ma eye yeahee va anyigba dzi be wòakpe ɖe ye ŋu o,” eye,
mehiã be nãyi ame kukuwo dome be yeana kristo nagatsi tsitre o
elabena ɖeɖekpɔkpɔ si tso kristo dzixɔse me, si nye nu si ƒe gbeƒã míeɖena la, le bɔbɔe be wòasu mía dometɔ ɖe sia ɖe si
le nyateƒe me la etsɔ ɖe mía gbɔ kpuie abe míaƒe dziwo kple nuwo ene
elabena ne ètsɔ wò ŋutɔ wò nu ʋu eme na ame bubuwo be yesu kristoe nye yeƒe aƒetɔ eye nèxɔe se tso wò ŋutɔ wò dzime be mawu fɔe ɖe tsitre tso ame kukuwo dome la, ãkpɔ ɖeɖe
elabena ame ƒe xɔse tso eƒe dzime kee naa ame kple mawu dome nyona, eye ne èʋu eme kple wò nu na amewo la, ekema èɖo kpe wò ɖeɖekpɔkpɔ dzi
elabena ŋɔŋlɔ kɔkɔe la gblɔ na mí be, ŋu makpe ame sia ame si xɔ kristo dzi se la akpɔ o
yudatɔwo kple trɔ̃subɔlawo siaa sɔ le go sia me; aƒetɔ ɖeka ma koe le wo katã si eye aƒetɔ sia naa eƒe kesinɔnuwo ame sia ame si bianɛ la faa
ame sia ame si yɔa aƒetɔ la ƒe ŋkɔ dzi la akpɔ ɖeɖe
ke ne womexɔ edzi se o la, ale ke woate ŋu abiae be wòaɖe yewo? eye ale ke woate ŋu axɔ edzi ase ne womese nu tso eŋu kpɔ o? eye ale ke woawɔ ase nu tso eŋu ne ame aɖeke megblɔe na wo o?
eye ale ke ame aɖe ayi aɖagblɔ kristo ŋunya na wo ne ame aɖeke medɔe o? nya siae ŋɔŋlɔ kɔkɔe la le gbɔgblɔm to nya siawo me be, “ame siwo ɖea gbeƒã ŋutifafa si nɔa mawu kple amewo dome ƒe nyanyui eye wògblɔa dzidzɔnyawo tso nu nyuiwo ŋuti la ƒe afɔwo nya kpɔna loo!” esia gɔmee nye woado dzaa na ame siwo vana gblɔa mawu ƒe nyanyui la!
ke menye ame sia ame si sea nyanyui lae xɔnɛ kple dzidzɔ o, elabena nyagblɔɖila yesaya gblɔ be, “aƒetɔ, ame kae xɔ dzinye se esi megblɔe na wo?”
ke xɔse vana na ame to nyanyui sia, si nye nyanyui tso kristo ŋuti la, sese me
ke yudatɔwo ya ɖe? đe wose mawu ƒe nya? ẽ, ede afi sia afi si wole; wogblɔ nyanyui la na xexeame ƒe akpa ɖe sia ɖe
eye ɖe wose egɔme be mawu atsɔ eƒe ɖeɖekpɔkpɔ ana ame bubuwo ne woawo, yudatɔwo, gbe be yewomaxɔe oa? ẽ, elabena le keke mose ŋɔli gɔ̃ hã la, mawu gblɔ be yeanyɔ ŋuʋaʋã kple sidzedze ƒe gbɔgbɔ le wo me to yeƒe ɖeɖetsɔtsɔ na trɔ̃subɔlawo, abunɛtɔwo ƒe dukɔwo, me
emegbe la yesaya ɖe gbeƒã bena ame siwo manɔ mawu dim gɔ̃ hã o la, akpɔe
fifia la, ele asimiamia yudatɔwo dzi, ke woawo le ɖeklemiɖeɖe dzi eye wogbea vava
ekema mabia be, ɖe mawu gbe eƒe amewo, yudatɔwo, eye wògblẽ wo ɖia? ao, mele nenema kura o
miɖo ŋku edzi be nye ŋutɔ hã yudatɔe menye; abraham ƒe dzidzimevie menye eye metso benyamin ƒe ƒomea me
mawu meɖe asi le eya ŋutɔ ƒe amewo, ame siwo wòtia tso gɔmedzedzea me ke la ŋu o
mieɖo ŋku nu si ŋɔŋlɔ kɔkɔe la gblɔ na eliya esi wònɔ israelviwo nu tsom na mawu dzia?
eliya gblɔ be, “aƒetɔ, wowu wò nyagblɔɖilawo eye wogbã wò vɔsamlekpuiwo ƒu anyi; nye ɖeka hɔ̃ koe susɔ, eye wodi be yewoawu nye hã
”
mieɖo ŋku ale si mawu ɖo nya sia ŋu dzia? mawu gblɔ be, “ao, menye wò ɖeka koe susɔ o
ame akpe adre sɔŋ le asinye kpe ɖe ŋuwò, ame siwo galɔ̃am kokoko eye womedea ta agu na legbawo o!”
alea ke wògale egbe sia hã
menye yudatɔwo katãe de megbe tso mawu gbɔ o
ame ʋe aɖewo le xɔxɔ kpɔm le mawu ƒe amenuveve si wòtsɔ tia woe la ta
nenye mawu ƒe amenuveve tae la, ekema menye woƒe nyonyo tae o
elabena ne ele nenema la, ekema nu si wona faa la meganye nunana o, ke boŋ enye nu si ame ŋutɔ wɔ dɔ hekpɔ
eya ta alea nya la lee nye esi
yudatɔ geɖewo mekpɔ mawu ƒe amenuveve si dim wole la o
wo dometɔ ʋe siwo mawu tia la kpɔe, ke ame bubuwo ƒe ŋkuwo gbã
nu siae ŋɔŋlɔ kɔkɔe la le gbɔgblɔm esi wòxlẽ fia be mawu na wodɔ alɔ̃, womia woƒe ŋkuwo eye woƒe towo me xe ale be womete ŋu se nu si gblɔm míele tso kristo ŋu la gɔme o
aleae wòle va se ɖe egbe
fia david ƒo nu tso nu ma ke ŋu esi wògblɔ be, “mina woƒe nuɖuɖu nyuiwo kple yayra bubuwo nana woabu be nu sia nu sɔ le yewo kple mawu dome
mina nu nyui siawo nayi atrɔ agbɔ va dze ta dzi na wo eye woagbã wo gudugudu
mina woƒe ŋkuwo dzi natsyɔ ale be womagate ŋu akpɔ nu o
mina agba kpekpe nabi dzime na wo gobaa hafi woanɔ yiyim ɖaa
”
đe esia le fiafiam be mawu gbe yudatɔwo tegbetegbea? kura o! eƒe taɖodzinue nye yeana yeƒe ɖeɖe nanɔ anyi na trɔ̃subɔlawo hã ekema yudatɔwo aʋã ŋu eye woadi mawu ƒe ɖeɖe na woawo ŋutɔ
azɔ ne xexeame katã kpɔ yayra to mawu ƒe ɖeɖenana me la, ekema ne yudatɔwo agbe mawu ƒe ɖeɖe la xɔxɔ la, mibu yayra gã si wu esia, si ava xexeame dzi ne yudatɔwo hã va xɔ yesu la ŋu
abe ale si mienya ene la, mawu tiam be manye dɔtsɔla tɔxɛ na mi trɔ̃subɔlawo
metea gbe ɖe nu sia dzi eye meɖoa ŋku edzi na yudatɔwo ɣesiaɣi si mate ŋui,
ale be, ne mate ŋui la, mana woadi nu si le mi trɔ̃subɔlawo si eye mato esia me aɖe wo dometɔ aɖewo
anye nu wɔnuku gã aɖe ŋutɔ ne wozu kristotɔwo
mawu ƒe tɔtrɔ le wo yome fia be mawu trɔ ɖe xexeame ƒe akpa bubuawo ŋu be yeatsɔ yeƒe ɖeɖe ana wo
aganye nu si awɔ nuku wu ne yudatɔwo azu kristotɔwo
anɔ abe ame kukuwo ƒe agbegbɔgbɔ ene
eye zi ale si abraham kple nyagblɔɖilawo nye mawu ƒe amewo la, wo viwo hã anye mawu ƒe amewo
elabena ne ati aɖe ƒe kewo le kɔkɔe la, eƒe alɔwo hã anɔ kɔkɔe
ke wolã alɔ siawo dometɔ aɖewo, siwo le abraham ƒe ati la ŋu la ɖa; ame siawoe nye yudatɔwo
eye mi trɔ̃subɔlawo, mienye alɔwo tso amiti aɖe si nɔ gbeme la dzi, ke azɔ la, mieva zu alɔ na abraham ƒe ati la
eya ta azɔ la, miawo hã mixɔ yayra si ŋugbe mawu do na abraham kple viawo eye miakpɔ gome le mawu ƒe nunyiame me tso eya ŋutɔ ƒe amiti tɔxɛ la gbɔ
gake mikpɔ nyuie be miagaƒo adegbe be wotsɔ yewo ɖo atilɔ siwo wolã ɖa la teƒe o
miɖo ŋku edzi be miele vevie le ale si mienye mawu ƒe ati la ƒe akpa aɖe la ɖeɖe ko ta; alɔ ko mienye, menye ati la ƒe kee mienye o
miagblɔ be, “wolã alɔ siawo ɖa be woakpɔ teƒe nam
esia fia be menye ame dzadzɛ
”
kpɔ nyuie
đo ŋku edzi be wolã alɔ ma siwo nye yudatɔwo ɖa, elabena womexɔ mawu dzi se o, eye miawo miezu alɔwo le miaƒe dzixɔse ɖeɖe ko ta
migado mia ɖokuiwo ɖe dzi o; mibɔbɔ mia ɖokuiwo, mida akpe eye miakpɔ nyuie
elabena ne mawu mekpɔ nublanui na atilɔ gbãtɔwo o la, makpɔ nublanui na miawo hã o
mide dzesi ale si mawu nyoa dɔme eye wògahea to hãe
esẽa asi ɖe ame siwo gbea toɖoɖoe la dzi, ke enyoa dɔme ne míeyi elɔlɔ̃ kple edzixɔxɔse dzi
ke ne míelɔ̃e o eye míexɔ edzi se hã o la, alã míawo hã ɖa
ke ne yudatɔwo aɖe asi le woƒe dzimaxɔse ŋu eye woatrɔ ava mawu gbɔ la, mawu agaxɔ wo ado ɖe ati la dzi
ŋusẽ le esi be wòawɔe
elabena ne mawu lɔ̃ be yeaxɔ mi ame siwo nɔ adzɔge ke, mienye amiti dzodzro aɖe ƒe akpa aɖe tsã eye fifia yeaxɔ mi ado ɖe ye ŋutɔ yeƒe ati nyui dzi, nu si medzɔna edziedzi o la, ɖe miekpɔe be anɔ klalo sãa wu be yeagbugbɔ yudatɔwo, ame siwo nɔ afi ma tsã la axɔ oa?
nɔvi lɔlɔ̃awo, medi be mianya nyateƒe sia tso mawu gbɔ, ale be miagado mia ɖokuiwo ɖe dzi eye miade asi dada me o
ẽ, eme kɔ be yudatɔ aɖewo tsi tsitre ɖe nyanyui la ŋu azɔ, ke anɔ alea va se ɖe esime mi trɔ̃subɔla siwo katã lɔ̃ la, miava kristo gbɔ
ekema israel blibo la akpɔ ɖeɖe
mieɖo ŋku nu si nyagblɔɖilawo gblɔ tso nu sia ŋuti dzia? “xɔla aɖe ado tso zion eye wòatrɔ yudatɔwo katã ɖa tso mawumavɔmavɔ̃ ɖe sia ɖe ƒomevi gbɔ
ɣemaɣi me la, maɖe woƒe nu vɔ̃wo katã ɖa abe ale si medo ŋugbee ene
”
azɔ la yudatɔ geɖeawo nye nyanyui la ƒe futɔwo
wolé fui
ke nu sia nye viɖe na miawo, elabena ena mawu tsɔ eƒe nunana na mi trɔ̃subɔlawo
ke mawu galɔ̃a yudatɔwo kokoko le eƒe ŋugbe si wòdo na abraham, isak kple yakɔb la ta
elabena mawu magagbugbɔ eƒe nunanawo kple eƒe ameyɔyɔ axɔ o; mawu magbe eƒe ŋugbedodowo dzi wɔwɔ gbeɖe o
tsã la, mienye aglãdzelawo ɖe mawu ŋu, ke esi yudatɔwo gbe eƒe nunanawo xɔxɔ la, mawu ve miawo nu ɖe wo teƒe
azɔ la, yudatɔwoe nye aglãdzelawo
gake gbe ɖeka la, woawo hã akpɔ gome le mawu ƒe amenuveve si wòkɔ ɖe mia dzi la me
elabena mawu ɖe ŋku ɖa le wo ŋu le woƒe nu vɔ̃ ta ale be yeate ŋu akpɔ nublanui na amewo katã sɔsɔe
o, mawu wɔnuku aɖe ŋutɔe le mía si
eƒe nunya kple kesinɔnuwo lolo loo! míate ŋu ase eƒe nyametsotsowo kple ɖoɖowo me akpɔ o!
elabena mía dometɔ kae ate ŋu anya aƒetɔ la ƒe tame? ame kae nya nu ale gbegbe be wòate ŋu azu eƒe aɖaŋudela alo mɔfiala?
ame kae ate ŋu adɔ aƒetɔ la ɖa be wòaɖe mɔ amea nawɔ nane?
elabena mawu ko gbɔe nu sia nu tsona
nu sia nu le agbe le eya ko ƒe ŋusẽ ta, eye nu sia nu li na eƒe ŋutikɔkɔe
ŋutikɔkɔe nanye etɔ tegbee! amen
eya ta, nɔvinyewo, le mawu ƒe nublanuikpɔkpɔ sɔgbɔ la ta, mele ŋusẽ dom mi be miatsɔ miaƒe ŋutilãwo awɔ vɔsa gbagbe si le kɔkɔe eye wòdzea mawu ŋu esi anye miaƒe subɔsubɔ gbɔgbɔmetɔ
migazɔ azɔ ɖe xexe sia me ƒe nuɖoanyiwo nu o ke boŋ mitrɔ to miaƒe tamesusuwo ƒe yeyewɔwɔ me ekema miate ŋu anya, akpɔ kakaɖedzi le nu si mawu ƒe lɔlɔ̃nu nye la ŋu, eƒe lɔlɔ̃nu si nyo eye wòdze hede blibo
le mawu ƒe amenuveve ƒe nunana si wònam nu la, mele egblɔm na mia dometɔ ɖe sia ɖe be
migabu mia ɖokuiwo ame gãwoe wu ale si dze o, ke boŋ mibu mia ɖokuiwo ɖokuibɔbɔlawoe le xɔse ƒe dzidzenu si mawu na mi la nu
abe ale si ŋutinu geɖewo le miaƒe ŋutilãwo ŋu eye ŋutinu siawo katã mewɔa dɔ ɖeka o ene la
nenema kee wole kristo hã ƒe ŋutilã ŋui, eye ŋutinu siawo nye wo nɔewo tɔ, ame sia ame hiã nɔvia
mawu na amenuvevenunana mía dometɔ ɖe sia ɖe be wòawɔ nu tɔxɛ aɖe nyuie
eya ta ne mawu na nunana wò be nãgblɔ nya ɖi la, ekema ele na wò be nãgblɔ nya ɖi ɣesiaɣi si nãte ŋui kple zi geɖe ale si wò xɔse asẽ ŋu ale be nãte ŋu axɔ nya tso mawu gbɔ
ne wò nunanae nye be nãsubɔ ame bubuwo la, ekema nãsubɔ wo nyuie
ne ènye nufiala la, nãfia nu nyuie
ne ènye mawunyagblɔla la, ekema ele be nãkpɔ egbɔ be ŋusẽ le yeƒe mawunya ŋu eye wòkpena ɖe amewo ŋu
ne mawu na hotsui wò la tsɔe nyo dɔme eye nãkpe ɖe ame bubuwo ŋu
ne mawu na dzikpɔkpɔ ƒe nunana wò eye wòna be nãkpɔ ame bubuwo ƒe dɔwo dzi la, ele na wò be nãlé fɔ ɖe wò dɔdeasi sia ŋu vevie
ele na ame siwo faa akɔ na konyifalawo be woatsɔ kristotɔwo ƒe dzidzɔ awɔe
migalɔ̃ mia nɔewo le ŋkume ko o, ke boŋ milɔ̃ wo tso dzi vavã me ke
milé fu nu vɔ̃
mide nu nyui dzi
mitsɔ dadaviwo ƒe lɔlɔ̃ lɔ̃ mia nɔewo eye mide bubu mia nɔewo ŋu wu miawo ŋutɔ ɖokuiwo
migagbɔdzɔ le vevidodo me o, ke boŋ mixɔ dzo le gbɔgbɔ me eye misubɔ aƒetɔ la kple dzi blibo
mikpɔ dzidzɔ le ɖoɖo siwo katã mawu le wɔwɔm ɖe mia ŋu la ŋuti
mido dzi le xaxawo me eye mianɔ gbedodoɖa dzi ɣesiaɣi
ne mawu viwo ge ɖe hiã me la, miɖe wo tso eme
mikpe amewo va miaƒe aƒewo me enuenu ne woaɖu nu kpli mi; ne dzeƒe hiã wo la, mina wo
ne ame aɖe wɔ nu masɔmasɔ aɖe ɖe ŋuwò le wò kristotɔnyenye ta la, mègaƒo fi dee o; do gbe ɖa ɖe eta eye nãyrae
mikpɔ dzidzɔ kple ame siwo le dzidzɔ kpɔm
mifa konyi kple ame siwo le konyi fam
miwɔ dɔ kple mia nɔewo dzidzɔtɔe
migado mia ɖokuiwo ɖe dzi glodzoo o
migadze agbagba be yewoadze amegãwo ŋu o, ke boŋ mide ha kple ame gblɔewo
migabu be yewonya nu sia nu o
migaɖo vɔ̃ vɔ̃ teƒe o
miwɔ nuwo ale be ame sia ame nate ŋu akpɔe be mienye nyateƒetɔwo le goawo katã me
migawɔ dzre kple ame aɖeke o, ke boŋ minɔ anyi kple ame sia ame le ŋutifafa me abe ale si miate ŋui ene
xɔ̃nye lɔlɔ̃awo, migabia hlɔ̃ na mia ɖokuiwo o
migblẽ hlɔ̃biabia ɖe mawu ƒe asime elabena eya ŋutɔe gblɔ be yeabia hlɔ̃ ame siwo dze na hlɔ̃biabia
le hlɔ̃biabia teƒe la, ne dɔ le wò futɔ wum la, na nuɖuɖui
ne tsikɔ le ewum la, na tsii wòano
ekema ãna ŋu nakpee le nu si wòwɔ ɖe ŋuwò la ta
mègana nu vɔ̃ naɖu dziwò o, ke boŋ tsɔ nu nyui wɔwɔ ɖu nu vɔ̃ dzii
miɖo to dziɖuɖu la, elabena mawue nye ame si ɖo dziɖuɖu la anyi
dziɖuɖu aɖeke mele afi aɖeke si mawu ŋutɔ metsɔ ŋusẽ na o
eya ta ame sia ame si gbe dukɔa ƒe sewo dzi wɔwɔ la, gbe mawu ƒe sewo dzi wɔwɔ eye tohehe adze nu sia yome
elabena kpovitɔ medoa ŋɔdzi na ame siwo le nu nyui wɔm o, ke ame siwo le nu vɔ̃ wɔm la, avɔ̃ kpovitɔ ɣesiaɣi
eya ta ne mèdi be yeanɔ vɔvɔ̃m o la, wɔ seawo dzi kpoo ekema eme anyo na wò
mawue ɖo kpovitɔ la ɖa be wòakpe ɖe ŋuwò
ke ne èle nu vɔ̃ aɖe wɔm la, eme kɔ ƒãa be ãnɔ vɔvɔ̃m elabena kpovitɔ la ana woahe to na wò
nu sia tututu tae mawu ɖoe ɖa
eya ta miwɔ seawo dzi le nu eve siawo ta 
gbã, be miagaxɔ tohehe o; evelia, elabena mienyae xoxo be ele be yewoawɔ seawo dzi
midzɔ miaƒe dugawo hã le nu eve siawo ke ta, elabena ele be woaxe fe na dziɖuɖudɔwɔlawo ale be woate ŋu anɔ mawu ƒe dɔ la wɔm, anɔ kpekpem ɖe mia ŋu
mixe fe na ame sia ame abe ale si wòdzee ene
mixe miaƒe dugawo kple adzɔwo dzidzɔtɔe
miɖo to miaƒe tatɔwo eye mitsɔ bubu na ame sia ame si dze bubu
migana naneke ƒe fe natsi mia ŋu o negbe ame bubuwo lɔlɔ̃ ƒe fe ko
migaxe ame bubuwo lɔlɔ̃ ƒe fe sia vɔ gbeɖe o! elabena ne mielɔ̃ wo la, miawɔ mawu ƒe sewo katã dzi eye miawɔ nu sia nu si mawu bia tso mia si
ne èlɔ̃ hawòvi abe ale si nèlɔ̃ wò ŋutɔ ɖokuiwò ene la, mãdi be yeawɔ nu vevii, abae, awui, alo afi eƒe naneke o
gawu la, mãwɔ nu vɔ̃ kple hawòvi srɔ̃ alo adi nu si nye etɔ alo awɔ nu bubu aɖeke si se ewoawo gblɔ be menyo o la ɖe eŋu o
seawo katã ƒe ƒuƒoƒoe nye esia be nãlɔ̃ hawòvi abe ale si nèlɔ̃ ɖokuiwo ene
lɔlɔ̃ naa womedaa vo ɖe ame aɖeke ŋu o
eya tae wòsɔ ɖe nu siwo katã wòle be míawɔ la dzi
se ɖeka sia koe miehĩa
nu bubu si ta wòle be mianɔ agbe nyui nye be
mienya be ɣeyiɣi boo megali o
minyɔ elabena aƒetɔ la ƒe vava tu aƒe fifia wu ale si míexɔe se tsã
zã la va yi vɔ, ŋu le kekem azɔ! eya ta mina míaɖe asi le vivitimenuwɔwɔwo ŋu eye míado kekeli ƒe akpoxɔnuwo
mina míawɔ nu dzeame, abe ale si nyo le ŋkeke me ene, menye le aglotutuwo kple ahamumuwo, menye le ahasiwɔwɔwo kple hadzedzewo eye menye le dzrewɔwɔ kple ŋuʋaʋã me o
ke boŋ mibia aƒetɔ yesu kristo be wòakpe ɖe mia ŋu be mianɔ agbe abe ale si dze ene
migakpɔ dzidzɔ le nu vɔ̃ wɔwɔ ŋu o
mixɔ nɔvi ɖe sia ɖe si adi be yeage ɖe hamea me la nyuie, ne eƒe xɔse mesẽ ŋu o hã
migahe nya ɖe eŋu le eƒe susu siwo to vovo tso mia tɔwo gbɔ la ŋu le nu si nyo alo nu si menyo o la ta o
le kpɔɖeŋu me, migahe nya kplii be enyo be wòaɖu lã si wotsɔ sa vɔe na legbawo loo alo menyo o
mixɔe se be nu vɔ̃ aɖeke mele nu sia me o, ke ame bubuwo ƒe xɔse gbɔdzɔ wu mia tɔ
woawo bu be menyo o eye woagbe lãɖuɖu kura aɖu amagbewo ko ɖe lã ma tɔgbi ɖuɖu teƒe
mele be ame siwo bu be enyo be woaɖu lã ma tɔgbi la nado vlo ame siwo mebui nenema o
ne mienye ame siwo meɖui o la, migaɖe vodada na ame siwo aɖui o
elabena mawu xɔ wo be woanye ye viwo
mawu ƒe subɔlawo wonye, menye miawo ƒe subɔlawo wonye o
mawue wole agbe na, menye miawoe wole agbe na o
mina mawu nana woanya ne wo tɔ dzɔ loo alo wo tɔ medzɔ o
mawu ate ŋu ana woawɔ nu si wòle be woawɔ
ame aɖewo bu be ele be woawɔ kristotɔwo ƒe ŋkekenyuiwo kple ŋkeke tɔxɛwo ŋudɔ atsɔ asubɔ mawu, ke ame aɖewo gblɔ be, menyo o eye wònye abunɛnu be woaɖe fu na ame ɖokui nenema, elabena ŋkeke sia ŋkeke nye mawu tɔ
ele be ame sia ame natso nya siawo tɔgbi me na eɖokui
ne ŋkeke tɔxɛwo le mia si hena aƒetɔ la subɔsubɔ la, miele agbagba dzem be yewoade bubu eŋu eye wònye nu nyui aɖe miele wɔwɔm
nenema kee nye ame si ɖu lã si wotsɔ sa vɔe na legbawo; eda akpe na aƒetɔ la ɖe eta
eya hã wɔe nyuie
ame si madi be yeaɖu lã ma tɔgbi o la hã di be yeadze aƒetɔ la ŋu eye wòle akpe dam
menye aƒetɔwo míenye na mía ɖokuiwo be míanɔ agbe alo aku abe ale si míawo ŋutɔ míatia la ene o
ne míele agbe o, míeku o, míedzea aƒetɔ la yome eye míenye etɔwo le go eveawo dometɔ ɖe sia ɖe me
nu sia tututu tae kristo ku eye wògatsi tsitre ale be yeate ŋu anye míaƒe aƒetɔ ne míele agbe o, míeku o
mèkpɔ mɔ nãɖe vodada na nɔviwò alo nãdo vloe o
đo ŋku edzi bena mía dometɔ ɖe sia ɖe atsi tsitre ɖe mawu ƒe ʋɔnudrɔ̃zikpui la ŋgɔ
elabena woŋlɔe ɖi bena aƒetɔ la gblɔ be, “esi mele agbe la, ame sia ame adze klo nam eye aɖe sia aɖe aʋu nya me na mawu
”
nyateƒe ame sia ame ana akɔnta tso eɖokui ŋu na mawu
eya ta mègaɖe vodada na nɔviwò azɔ o
le esia teƒe la, dze agbagba eye nãnɔ agbe ale be mãnye nuɖiaɖia na nɔviwò ne wòakpɔ wò nãnɔ nu si eya bu be menyo o la wɔm o
le nye ŋutɔ gome la, meka ɖe aƒetɔ yesu ƒe ŋusẽ dzi be naneke megblẽ le lã si wotsɔ sa vɔe na legbawo la ɖuɖu ŋu o
ke ne ame aɖe ya xɔe se be menyo o la, ekema mele be wòaɖui o elabena menyo le eya gbɔ o
eye ne nu si nãɖu anye nuɖiaɖia na nɔviwò la, mèle nu wɔm le lɔlɔ̃ me, ne èɖui o
mègana wò nuɖuɖu nagblẽ nu le ame si ta yesu ku ɖo la ŋu o
mègawɔ nu si ana amewo naɖe vodada na wò o, togbɔ be ènya be nu si yewɔ la nyo hafi hã
elabena le nuwo katã megbe la, nu si le vevie na mí kristotɔwo la, menye nu si míeɖu alo nu si míeno o, ke boŋ be míana gbɔgbɔ kɔkɔe la nana amenuveve, ŋutifafa kple dzidzɔ mí
ne miena kristo nye aƒetɔ le nu siawo me la, dzi adzɔ mawu eye ame bubuwo hã akpɔ dzidzɔ
eya ta mina miaƒe taɖodzinu nanye be nusɔsɔe nanɔ hamea me eye miadze agbagba ado ŋusẽ mia nɔewo
migana lãkɔ ɖeka nagblẽ mawu ƒe dɔwɔwɔ me o
miɖo ŋku edzi be naneke megblẽ le lã ŋu o, ke enye nu vɔ̃ be nãɖui eye wòazu nuɖiaɖia na ame bubu
nu nyuitɔ si nãwɔe nye nãɖe asi le lãɖuɖu alo ahanono alo nu sia nu si wɔwɔ aɖia nɔviwò nu alo ana wòawɔ nu vɔ̃ la ŋu
ànya be nu gbegblẽ aɖeke mele nu si yewɔ la ŋu le mawu gɔ̃ hã gbɔ o, ke wɔe na ɖokuiwò ko
mègaɖe wò nu si nèxɔ se be enyo la fia le ame bubu siwo nu wòaɖia la ŋkume o
le go sia me la, woayra ame si mewɔ nu vɔ̃ to nu si wònya be enyo la wɔwɔ me o
ke ame sia ame si xɔ se be nu si yedi be yeawɔ menyo o la, mele be wòawɔe o
ne ewɔe la, ewɔ nu vɔ̃ elabena ebu be menyo o, eya ta nua menyo na eya o
nu sia nu si wòawɔ to nu si wònya be enyo gbɔ la, nye nu vɔ̃
ehiã be, mí ame siwo ŋu ŋusẽ le la míatsɔ ame siwo ŋu ŋusẽ mele o la ƒe gbɔdzɔgbɔdzɔwo eye míagadze mía ɖokui ŋu o
mía dome ame sia ame nadze ehavi ŋu hena ehavi ƒe nyonyo kple tutuɖedzi
kristo mewɔ nu be yeadze ye ɖokui ŋu o
abe ale si psalmokpala gblɔe ene la, “eva be yeakpe fu eye yeaxɔ dzudzu tso ame siwo tututu tsi tsitre ɖe aƒetɔ la ŋu la gbɔ
”
ele be nu siwo woŋlɔ ɖe ŋɔŋlɔ kɔkɔe la me gbe aɖe gbe ke la nafia dzigbɔɖi mí eye wòade dzi ƒo na mí ale be míanɔ mɔ kpɔm na ɣeyiɣi si mawu aɖu nu vɔ̃ kple ku dzi
mawu, ame si naa dzigbɔɖi kple tenɔnɔ kpakple dzideƒo ame la, nakpe ɖe mia ŋu be mianɔ anyi kple mia nɔewo le nɔvilɔlɔ̃ blibo me eye ame sia ame natsɔ kristo ƒe nɔnɔme anɔ agbe ɖe nɔvia ŋu
ekema mí katã míate ŋu atsɔ gbe ɖeka akafu aƒetɔ la, atsɔ ŋutikɔkɔe ana mawu, míaƒe aƒetɔ yesu kristo fofo
eya ta mixɔ mia nɔewo nyuie ɖe hame la me abe ale si kristo ŋutɔ hã xɔ mi ene, ekema miatsɔ ŋutikɔkɔe ana mawu
miɖo ŋku edzi be yesu kristo va be yeafia be mawu wɔa eƒe ŋugbedodowo dzi eye be yeakpe ɖe yudatɔwo ŋu
migaɖo ŋku edzi hã be eva be trɔ̃subɔlawo hã nakpɔ ɖeɖe eye woatsɔ ŋutikɔkɔe ana mawu le ale si wòvea wo nu la ta
nu siae psalmokpala la fia esi wòŋlɔ bena, “makafu wò le trɔ̃subɔlawo dome eye madzi ha na wò ŋkɔ
”
le teƒe bubu aɖe la, egagblɔ be, “o, trɔ̃subɔlawo, mikpɔ dzidzɔ kple mawu ƒe amewo, yudatɔwo
”
egagblɔ le teƒe bubu hã be, “o, trɔ̃subɔlawo, mikafu aƒetɔ la, mina ame sia ame nakafui
”
nyagblɔɖila yeseya gblɔ be, “domenyila aɖe atso isai ƒe aƒe me eye wòaɖu fia ɖe trɔ̃subɔlawo dzi
”
eya ta mele gbe dom ɖa ɖe mi trɔ̃subɔlawo ta be mawu, ame si naa mɔkpɔkpɔ mi la, nana dzidzɔ kple ŋutifafa nayɔ mia me le esi miexɔ edzi se ta
mele gbe dom ɖa be mawu nakpe ɖe mia ŋu be mɔkpɔkpɔ le mawu me nagba go le mia me to gbɔgbɔ kɔkɔe ƒe ŋusẽ si le mia me la me
nɔvinyewo, menya be mienye ame nyanuwo kple ame nyuiwo eye mienya nu siawo nyuie ale be miate ŋu afia nu ame bubuwo tso wo katã ŋu
metsɔ dzideƒo ŋlɔ nya aɖewo na mi abe ŋkuɖoɖo nu dzi na mi ene to amenuveve si mawu nam la me
be manye yesu kristo ƒe dɔtsɔla na trɔ̃subɔlawo, eye be matsɔ mawu ƒe nyanyui la vɛ na mi trɔ̃subɔlawo be miazu vɔsa si dze mawu ŋu si ŋu gbɔgbɔ kɔkɔe la kɔ
eya ta mekpɔ mɔ maƒo adegbe vie le nu siwo katã kristo yesu wɔ to dzinye la ŋu
mele be mabu akɔnta le ale si wòwɔ ame bubuwo ŋudɔ la ŋu o, ke menya esia be
eto dzinye eye wòhe trɔ̃subɔlawo va mawu gbɔe
meɖe wo kple nye gbeƒãɖeɖe kpakple nye agbe nyui si menɔ le woƒe ŋkume hekpe ɖe nukunu siwo wowɔ to dzinye abe dzesiwo tso mawu gbɔ ene la ŋu
esiawo katã tso gbɔgbɔ kɔkɔe la ƒe ŋusẽ me
meɖe gbeƒã kristo ƒe nyanyui blibo la to mɔ sia dzi tso keke yerusalem yi ɖado ɖe iliriko ke
ke enye nye didi vevi be magayi ŋgɔ wu nenema gɔ̃ hã eye maɖe gbeƒã nyanyui la le teƒe siwo womese kristo ŋkɔ le kpɔ haɖe o
esia dzrom wu be maɖe gbeƒã le afi si ame bubu aɖe ɖo hame aɖe anyi ɖo xoxo
menɔ zɔzɔm ɖe ɖoɖo si ŋu woƒo nu le le ŋɔŋlɔ kɔkɔea me la nu
afi siae yesaya gblɔ le be, “ame siwo mese kristo ŋkɔ kpɔ haɖe o la, woakpɔ nu eye woase egɔme
”
nu sia tututu tae nyemete ŋu va kpɔ mi ɖa kaba o
ke mewu nye dɔ la nu le afi sia mlɔeba azɔ eye mele klalo be mava le ƒe geɖe siwo melala la megbe
mele tame ɖom be mayi spania
ne meyina la, matɔ ɖe roma eye ne menɔ anyi kpli mi le dzidzɔ me ɣeyiɣi kpui aɖe la, miagate ŋu ado mɔm
ke hafi mava la, ele be mayi yerusalem gbã eye matsɔ nunana aɖe ayi na yudatɔ siwo nye kristotɔwo le afi ma
elabena kristotɔ siwo le makedonia kple akaya la di nanewo be yewoaɖo ɖe nɔvi siwo le yerusalem, ame siwo le ɣeyiɣi sesẽ aɖe ŋutɔ me tom
edzɔ dzi na wo ŋutɔ be woawɔ esia elabena wodze sii be yewonyi akpedafe gã aɖe le kristotɔ siwo le yerusalem la si
nu ka ta? elabena nya tso kristo ŋu va na trɔ̃subɔla siawo tso hame si le yerusalem la gbɔ
tso esime woxɔ nyanyui la ƒe gbɔgbɔmenunana sia tso afi ma la, wodze sii be nu suetɔ si yewo hã yewoate ŋu awɔ lae nye yewoakpe ɖe wo ŋu kple anyigbadzinu aɖewo
ne metsɔ ga sia na wo eye mewu dɔ nyui si wowɔ na wo nɔviwo nu na wo la, mava kpɔ mi ɖa ne mele spania yim
meka ɖe edzi be ne meva la, aƒetɔ la ana yayra geɖem matsɔ vɛ na mi
miado gbe ɖa kplim mahã? le aƒetɔ yesu kristo ta kple miaƒe lɔlɔ̃ nam si gbɔgbɔ kɔkɔe la tsɔ na mi ta la, mido gbe ɖa vevie ɖe tanye
mido gbe ɖa be mawu nakpɔ tanye le yerusalem tso ame siwo menye kristotɔwo o la sime
mido gbe ɖa hã be kristotɔ siwo le afi ma la nalɔ̃ axɔ ga si metsɔ yina na wo
ekema ne mawu lɔ̃ la, mate ŋu ava mia gbɔ kple dzidzɔ eye míade agbe yeye mía nɔewo me
ke azɔ la, mía mawu, ame si naa ŋutifafa la nanɔ anyi kpli mi katã amen
mele foibe, mía nɔvinyɔnu, ame si nye subɔla le kenkrea hame me la kafum na mi
mele biabiam tso mia si be miaxɔe abe ale si dze le aƒetɔ la me ene, eye le mɔ sia mɔ si dze ame kɔkɔewo la nu miakpe ɖe eŋu le nu sia nu si ahiãe la me
elabena ekpe ɖe ame geɖewo ŋu le woƒe hiahiãwo me
ekpe ɖe nye ŋutɔ hã ŋu
mido gbe na priskila kple akwila nam
wonye nye hadɔwɔlawo le kristo yesu ƒe dɔ la me
wotsɔ woƒe agbe de xaxa me ɖe tanye
menye nye ɖeka koe le akpe dam na wo o
ame siwo katã le trɔ̃subɔla siwo zu kristotɔwo ƒe hamewo me la hã le akpe dam na wo
mido gbe na ame siwo katã kpea ta hesubɔa mawu le woƒe aƒewo me la nam
mido gbe na xɔ̃nye vevi, epeneto, hã nam
eyae nye ame gbãtɔ si zu kristotɔ le asia
mido gbe na maria hã, ame si wɔ dɔ sesĩe hekpe ɖe mía ŋu la, nam
andronika kple yunia hã li; woawoe nye nye ƒometɔ siwo nɔ gaxɔ me kplim
apostoloawo bua wo eye wozu kristotɔ hafi meva zui
mido gbe na wo nam
mido gbe na ampliato, ame si melɔ̃na abe mawu ŋutɔ viwo dometɔ ɖeka ene
kple urbano, míaƒe hadɔwɔla kpakple stakis nam
apeles, ame nyui si ŋu mawu kpɔ ŋudzedze le la hã li
mido gbe nɛ nam
mitsɔ nye gbedoname nyuitɔ na ame siwo le dɔ wɔm le aristobulo ƒe aƒeme
medo gbe na nye ƒometɔ herodion kple kluvi siwo nye kristotɔwo le narkiso ƒe aƒe me,
kple trifena kpakple trifosa, ame siwo nye aƒetɔ la ƒe dɔwɔlawo kple persis lɔlɔ̃a, ame si wɔ dɔ sesĩe ŋutɔ na aƒetɔ la
medo gbe na rufo, ame si aƒetɔ la tia be wòanye ye ŋutɔ tɔ kple dadaa lɔlɔ̃a, ame si kpɔ dzinye abe danye ene
mido gbe na asinkrito, flego, herme, patroba, herma kple nɔvi bubu siwo katã le gbɔ
migblɔ na filologo, yunia, nereo kple nɔvianyɔnu kple olimpa kpakple kristotɔ bubu siwo katã le wo gbɔ la be medo gbe na wo
mitsɔ nugbugbɔ kɔkɔe do gbe na mia nɔewo nam
hame siwo katã le afi sia la do gbe na mi katã
nya ɖeka gale asinye magblɔ hafi awu agbalẽ sia nu
migade ha kple ame siwo dea mama amewo dome, naa amewo ƒe xɔse trana eye wofiaa nu siwo tsi tre ɖe nu siwo wofia mi tso kristo ŋuti la o
nufiala siawo mele dɔ wɔm na míaƒe aƒetɔ yesu kristo o, ke boŋ woawo ŋutɔ ƒe viɖe ko dim wole
woƒoa nu nyuie eye woblea susu wodzoe tɔwo enuenu
ke ame sia ame nya be miawo ya la mienye nuteƒewɔlawo
nu sia doa dzidzɔ gã nam
medi be mianya nu tso nu si nyo la ŋu ɣesiaɣi eye miavo tso nu vɔ̃ ɖe sia ɖe me
esusɔ vie ŋutifafa ƒe mawu la nagbã satana ɖe miaƒe afɔ te gudugudu
míaƒe aƒetɔ yesu ƒe yayra nava mia dzi
timoteo, nye hadɔwɔla, kple lukio, yason kple sosipatro, nye ƒometɔwo do gbe na mi
nye tertio, ame si le agbalẽ sia ŋlɔm na paulo la, nye hã medo gbe na mi abe mia nɔvi kristotɔ ɖeka ene
gayo be mado gbe na mi
eya ƒe amedzroe menye eye hamea kpea ta le afii le eƒe aƒe me
erasto, ame si nye dugadzikpɔla kple kuarto, nɔvi kristotɔ aɖe, do gbe na mi
míaƒe aƒetɔ yesu kristo ƒe amenuveve nanɔ anyi kpli mi katã
agbalẽ sia tso nye, paulo, yesu kristo ƒe apostolo, si woyɔ to mawu ƒe lɔlɔ̃nu me la kple nɔvi sostenes gbɔ
na mawu ƒe hame si le korinto, ame siwo ŋu
wokɔ le kristo yesu me eye woyɔ wo be woanɔ kɔkɔe la kpakple ame siwo katã le xexeame godoo xɔ mía aƒetɔ yesu kristo ƒe ŋkɔa dzi se abe wo ƒe aƒetɔ kple mía aƒetɔ ene
mawu mía fofo kple aƒetɔ yesu kristo nayra mi eye wòana be miakpɔ ŋutifafa le miaƒe dziwo kple tamesusuwo me
mele akpedada dzi ɖaa na mawu le nunana tɔxɛ siwo wòna mi le esime miezu kristotɔ azɔ la ta
ena be miaƒe agbanɔnɔ de blibo eye nu sia nu su mia si azɔ
ena ŋusẽ mi be miate ŋu aƒo nu kple dzideƒo le yesu kristo ŋuti eye wòna be miake ɖe nu si nye nyateƒe la ŋu azɔ
nu si megblɔ be yesu kristo awɔ na mi la va eme pɛpɛpɛ abe ale si megblɔe ene
azɔ la, mawu ƒe amenuveve manyagblɔ kple eƒe yayra su mia si
le ɣeyiɣi sia me, esime miele mía aƒetɔ yesu kristo ƒe vava zi evelia lalam la, mawu na gbɔgbɔmenunana vovovowo kple ŋusẽ tɔxɛ, si ana be miate ŋu anɔ eƒe lɔlɔ̃nu wɔm la mi
hekpe ɖe esia ŋu la, mawu do ŋugbe be, tso fifia va se ɖe nuwuwu la, ame aɖeke makpɔ nu vɔ̃ aɖeke le mia ŋu o eye womabu fɔ mi le ŋkeke si dzi aƒetɔ yesu kristo agatrɔ ava la dzi o
kakaɖedzi blibo le asinye be mawu awɔ esia na mi elabena medana le eƒe ŋugbedodo dzi gbeɖe o
gawu la mawu ŋutɔe yɔ mi be miava zu yesu kristo xɔlɔ̃wo
nɔviwo, metsɔ aƒetɔ yesu kristo le kuku ɖem na mi be miadzɔdzɔ nyahehe vivivo le mia nɔewo dome
mina nusɔsɔ blibo nanɔ mia me ale be mama kukluiwo nagava mia dome o
meɖe kuku na mi be miawɔ ɖeka le susu kple ɖoɖowo wɔwɔ me
nɔvinye lɔlɔ̃tɔwo, mia nɔvi siwo le aƒetɔ kloe ƒe aƒeme la dometɔ aɖewo fi tofi nam be, nyahehe kple dzre sɔŋ ko dzi miele
mia dometɔ aɖewo le gbɔgblɔm be, yewo la paulo yomedzelawo yewonye; bubuwo be apoloe nye yewoƒe amegã
ame aɖewo hã be petro ƒe amewo yewonye, gawu la ame aɖewo hã be yewo koe nye yesu kristo yomedzela vavãwo
miaƒe nuwɔna sia na wòle dzedzem abe ɖe kristo ma ɖe akpa vovovowo me ene
ke medi be mabia mi se be, nye pauloe ku ɖe miaƒe nu vɔ̃wo ta hã? alo wode mawutsi ta na mia dometɔ aɖe le nye ŋkɔ dzia?
edzɔ dzi nam ŋutɔ eye meda akpe na mawu vevie be krispo kple gayo ɖeɖe koe nye ame siwo nye ŋutɔ mede mawutsi ta na le mia dome
eya ta fifia la, ame aɖeke mate ŋu agblɔ be mehe nu yeye aɖeke vɛ alo be mele nye ŋutɔ nye ha yeye tɔxɛ aɖe ɖom o
ẽ, meɖo ŋku edzi be mede mawutsi ta na stefano kple eƒe aƒemetɔwo hã
le woawo megbe la, nyemegade mawutsi ta na ame bubu aɖeke kura o
elabena yesu kristo meɖom ɖa be mava de mawutsi ta na amewo o ke boŋ be magblɔ nyanyui la
ke hã la nye nyagblɔgblɔ la meɖea kpe tututu o elabena ne mele mawunya gblɔm la, nyemeɖea ami ɖe nye nyawo o, elabena nyemedi be matɔtɔ ŋusẽ blibo si le yesu ƒe atitsogaŋunya la me kple amegbetɔwo ƒe nunya o
menya nyuie be ne ame siwo le mɔ tram eye wole bubum la se be yesu ku be yeaɖe wo la, aɖi bometsinya na wo
ke nya sia nye mawu ƒe ŋusẽ na mí ame siwo kpɔ ɖeɖe
elabena mawu ŋutɔ gblɔ be, “magblẽ amegbetɔwo ƒe ɖoɖo siwo katã wòwɔ hena ɖeɖekpɔkpɔ la me, ale ke ke nyasã anɔ emee hã eye maŋe aɖaba aƒu woƒe susuwo keŋ dzi
”
ekema ale ke wòanɔ na xexemegbalẽnyala gãwo kple nunyala gãwo katã? mawu na wo katã wodze abe bometsilawo kple numanyalawo ene
elabena, to nunya me la mawu wɔe be xexeametɔwo mate ŋu ake ɖe mawu ŋu gbeɖe to woawo ŋutɔ ƒe nunya alo ŋusẽ me o
ke boŋ esi ɣeyiɣia de tututu ko la mawu ŋutɔ na bena ame siwo katã xɔ eƒe nyanyui, si xexeametɔwo ya buna be enye bometsinya la dzi se la, kpɔ ɖeɖe
yudatɔwo dia nukunu kple dzesiwo, eye griktɔwo dia xexemenunya,
ke míawo ya míeɖea gbeƒã kristo ame si woklã ɖe ati ŋuti, nu si nye nukikli na yudatɔwo kple bometsinya na helatɔwo,
ke hena ame siwo mawu yɔ la, yudatɔwo kple griktɔwo siaa la, kristoe nye mawu ƒe ŋusẽ kple nunya
elabena mawu ƒe bometsinya xɔ asi wu amewo ƒe nunya eye mawu ƒe gbɔdzɔgbɔdzɔ sesẽ wu amewo ƒe ŋusẽ
nɔviwo, ne mielé ŋku ɖe mia nɔewo dome la, miakpɔe be mí ame siwo le kristo yome la, dometɔ ʋee aɖewo koe nye amegãwo alo ame ŋkutatɔwo
ke boŋ mawu ɖe wòɖoe hetia ame siwo ŋu bubu mele o la be to wo dzi la, yeado ŋukpe xexemenunyala gãwo kple amegã siwo ŋu bubu le
đoɖo si xexemetɔwo mebu ɖe naneke me o ke boŋ wodo vloe la, eya dzie mawu to heɖi gbɔ̃ xexemetɔwo ƒe ɖoɖo gãwo
eye le esia ta ame aɖeke mate ŋu atɔ asi akɔ le mawu ƒe ŋkume be yenye nane o
elabena miaƒe agbe tso mawu ɖeka hɔ̃ gbɔ to yesu kristo dzi
yesue fia mawu ƒe ɖoɖo si wòwɔ na mía ɖeɖe la mí
eya kee wɔ mí míedze mawu ŋu
ewɔ mí míezu ame dzadzɛwo kple ame kɔkɔewo, eye wòtsɔ eɖokui na be yeaɖe mí tso nu vɔ̃ ƒe kluvinyenye me
mawunya ŋutɔ gblɔe be, “ne ame aɖe di be yeaƒo adegbe la ekema neƒo adegbe le nu si mawu wɔ la ɖeɖe ko ŋu
”
nɔviwo, esi meva mia gbɔ zi gbãtɔ la nyemegblɔ mawunya na mi kple susu deŋgɔ boo aɖeke o
elabena meɖoe kplikpaa be nyemagblɔ nya boo aɖeke wu esi ku ɖe aƒetɔ yesu kristo kple eƒe ku le atitsoga ŋuti la ŋu o
meva mia gbɔ le ɖokuibɔbɔ gã aɖe me eye menɔ vɔvɔ̃m henɔ dzodzom nyanyanya
nyemeɖe ami ɖe nye mawunyagbɔgblɔ kura o, ke boŋ gbɔgbɔ kɔkɔe la ŋutɔ nɔ menye hedo ŋusẽ nye nyawo ale be ame siwo se nyawo la, dze sii be mawu gbɔe wotso, ke menye xexemenunyala aɖeke ƒe nyawo wonye o
mewɔ esia be miaƒe xɔse nali ke le mawu ƒe ŋusẽ me ke menye le amewo ƒe nunya nu o
ke ne mele kristotɔ siwo de ŋgɔ le gbɔgbɔ me la dome la, meƒoa nu na wo kple nunya tɔxɛ
ke hã la, nyemewɔa xexe sia me nunya ŋutidɔ o eye nyemegblɔa nya siwo ƒomevi asɔ tome na ameŋuta siwo le xexeame, ame siwo le tsɔtsrɔ̃ ge abe ale si mawu ɖoe anyi ene o
nya siwo míegblɔna la tso mawu ŋutɔ gbɔ, eya ta wonye nya siwo gɔmesese blibo li na eye woɖe mawu ƒe ɖoɖo tɔxɛ si wowɔ be yeana míakpɔ dzidzɔ la fia
togbɔ be wowɔ ɖoɖo sia da ɖi hena míaƒe viɖekpɔkpɔ hafi xexeame va dzɔ hã la, enɔ ɣaɣla ɖe mía tɔgbuiwo
ke nublanuitɔe la, xexe sia me ƒe amegãwo mese ɖoɖoa gɔme o
nenye ɖe wose egɔme la anye ne womeklã ŋutikɔkɔe ƒe aƒetɔ la ɖe atitsoga ŋu o
esia tututue le mawu ƒe nya la me be, nu si amegbetɔ aɖeke mekpɔ kple ŋku o, nu si ame aɖeke mese kpɔ alo nu si ame aɖeke mesusu ɖe ta me kpɔ gbeɖe o la, eya tututue mawu dzra ɖo ɖi na ame siwo lɔ̃a aƒetɔ la
gake míawo ya míenya nu le nu siawo ŋu elabena mawu ɖo eƒe gbɔgbɔ ɖe mí be wòaɖe nu ɣaɣla siawo afia mí eye eƒe gbɔgbɔ kɔkɔe la dzroa nu sia nu me tsitotsito heɖea mawu ƒe nu ɣaɣlawo katã fiaa mí
amegbetɔ aɖeke mate ŋu anya nu si le nɔvia ƒe ta me alo ame si ƒomevi tututu ame bubu aɖe nye o, ke amea ŋutɔ koe anya nu si le ta me nɛ
nenema ke ame aɖeke mate ŋu anya mawu ƒe susuwo o negbe mawu ƒe gbɔgbɔ la ŋutɔ ko
le nyateƒe me la, mawu tsɔ eya ŋutɔ ƒe gbɔgbɔ na mí be wòaɖe mawu ƒe dɔmenyo ƒe nunana gã si nye eƒe yayra kple amenuveve manyagblɔ la afia mí
nya siwo tututu gbɔgbɔ kɔkɔe la gblɔ na mí la woawoe míetsɔ ɖe nya me na mi le nunana siawo ŋu, ke menye nya siwo dze mía ŋutɔwo ŋue megblɔ na mi o
ale míeƒoa nu kple gbɔgbɔ kɔkɔe la ƒe ŋusẽ be míatsɔ aɖe eƒe nyawo me na mi
eya ta ne ame aɖe mexɔ kristo ƒe gbɔgbɔ o la mate ŋu ase mawu ƒe nya siawo gɔme o eye maxɔ wo dzi ase hã o, elabena gbɔgbɔ kɔkɔe la ŋutɔe le nya siawo gblɔm
nya siawo katã aɖi bometsinya le tome na ame sia tɔgbi elabena ame siwo me gbɔgbɔ kɔkɔe la le la koe ate ŋu ase nya si gblɔm gbɔgbɔ kɔkɔe la le la gɔme, ame bubu aɖeke mate ŋu ase egɔme o
ke ame si me gbɔgbɔ la le la, sea, nu sia nu me tsitotsito, eye esia ɖea fu na xexeametɔwo, ame siwo me gbɔgbɔ la mele o, elabena eya mate ŋu ase nu siawo gɔme o
wɔna aɖeke mele ame sia tɔgbi ŋu o, elabena menya aƒetɔ la ƒe susu o eye medzroa nya me kple mawu kaka wòava yi mawu yɔ ge to gbedodoɖa me wòatɔ nɛ o
gake la enye nukunya be kristo ƒe ɖoɖowo kple eƒe susuwo ƒe akpa aɖe le mí kristotɔwo me
nɔvi lɔlɔ̃tɔwo, nyemete ŋu ƒo nu na mi abe ame siwo tsi le gbɔgbɔ me ene o, ke boŋ abe vidzĩwo, ame siwo mede ŋgɔ le kristotɔwo ƒe agbenɔnɔ me o eye wogale agbe le ŋutilã me abe ame siwo menye kristotɔwo o ene
le esia ta nyemate ŋu ana nuɖuɖu sesẽ mi be miaɖu o, ke boŋ notsi ko mana mi, elabena miaƒe dɔgbowo metsi atu nuɖuɖu sesẽ o
va se ɖe fifia hã la, notsi koe wòle be mianɔ nonom
elabena va se ɖe fifi hã la, miegale ko abe ɖeviwo ene le kristotɔwo ƒe agbenɔnɔ me
nu sia nu si dze mia ŋu lae miewɔna ke menye ɖe mawu ƒe didi dzi o
nu si tututu fia be mieganye ɖeviwo ko lae nye ale si miema ɖe hatsotso vovovowo me eye dzre, ŋuʋaʋã kple liʋiliʋĩlilĩ sɔŋ xɔ aƒe ɖe mia me
le nyateƒe me la, miaƒe nuwɔnawo dze ko abe ame siwo menya aƒetɔ la kura o la tɔ ene
mikpɔ ɖa, mia dometɔ aɖewo le gbɔgblɔm be yewoe nye paulo ƒe amewo, bubuwo hã be yewoe nye apolo yomedzelawo, ale miema kristo ƒe ha la ɖe akpa eve me
đe miaƒe nuwɔna sia mesɔ kple trɔ̃subɔlawo tɔ oa?
ke ame ka tututue nye apolo alo nye paulo ŋutɔ, be mianɔ dzre wɔm ɖe mía ta? mawu ƒe dɔla maɖinu siwo wòna ŋutete tɔxɛ aɖewo ko míenye eye to míaƒe dɔwɔwɔwo me la, miexɔ mawu dzi se
dɔ si mawu de asi nam koe nye be mado nuku la ɖe miaƒe dziwo me, eye apolo hã ƒe dɔe nye be wòade tsi nukuawo
ke mawu ŋutɔe na be nukuawo tsi eye wotse ku le miaƒe dziwo me
nukudola kple ame si de tsi nukuawo la ƒe dɔ mele vevie abe mawu, ame si na be nukuawo tsi la tɔ ene o
nye kple apolo la, dɔ ɖeka ma ke ko wɔm míele
taɖodzinu ɖeka koe le mía si, ke mawu axe fe na mía dometɔ ɖe sia ɖe le ale si wòdo vevi ɖe eƒe dɔ ŋu la nu
mawu ƒe hadɔwɔlawo ko míenye, ke miawoe nye mawu ƒe agble kple eƒe xɔ si wòtu, menye nye kple apolo tɔwoe mienye o
le eƒe dɔmenyo manyagblɔ ta la, mawu na xɔtutu ƒe aɖaŋum eye nye hã medze agbagba ɖo gɔme ɖokpe anyi, ke apoloe va tu xɔa yi edzi
ele be ame si le xɔa tum ɖe gɔmeɖokpea dzi la nakpɔ egbɔ be yetui nyuie
elabena ame aɖeke mate ŋu aɖo gɔmeɖokpe bubu aɖeke anyi si to vovo tso esi li xoxo, si nye yesu kristo la gbɔ o
gake xɔtunu vovovowo li si woate ŋu atsɔ atu xɔe ɖe gɔmeɖokpea dzi
ame aɖewo tua xɔ kple sika, klosalo alo kpe xɔasi bubuwo, ame bubuwo hã tsɔa ati, aɖa alo be gɔ̃ hã tua xɔe
ke ele be ame sia ame naɖo ŋku edzi be, ne kristo ƒe ʋɔnudrɔ̃ŋkeke la ɖo edzi la, woado xɔtunu vovovoawo kpɔ
woatsɔ dzo ado ame sia ame ƒe dɔwɔna kpɔ, akpɔe ɖa be eƒe dɔ la anɔ te mahã?
ame siwo ƒe dɔ mefia le dzo me o la, axɔ wo ƒe fetu
ke ne ame aɖe ƒe xɔ fia le dzoa me la ekema ebu nu gã aɖe, gake woaɖe eya ŋutɔ abe ame si woɖe le dzobibi me ene
đe mienyae bena, mawu ƒe xɔe mienye eye mawu ƒe gbɔgbɔ le mia me oa?
ne ame aɖe katse, do ŋunyɔ eye wògblẽ mawu ƒe aƒe sia la, mawu hã atsrɔ̃ ame ma enumake
elabena, mawu ƒe aƒe la nye teƒe kɔkɔe si me ɖiƒoƒo aɖeke mele o eye miawo tututue nye aƒe sia
mikpɔ nyuie be miaganɔ mia ɖokuiwo flum o
ne mia dometɔ aɖe bu be yenyaa nu ŋutɔ le amewo ƒe nukpɔkpɔ nu la, ekema ele be wòawɔ eɖokui bometsilae hafi ate ŋu anye nunyala vavãtɔ tso dziƒo
elabena xexe sia me ƒe nunyawo katã nye bometsitsi le mawu ƒe ŋkume
nu sia tututue woŋlɔ ɖe hiob ƒe agbalẽ me be, “mawu tre mɔ na amegbetɔ kple eya amegbetɔ ŋutɔ ƒe nunya”
wogagblɔe na mí le psalmowo ƒe agbalẽ hã me be, “aƒetɔ la nyae be amegbetɔwo ƒe susuwo katã le wodzoe abe ɖetifu ko ene
”
eya ta nɔviwo, miganɔ dadam ɖe mia nɔewo dzi o, elabena mawu tsɔ nu sia nu si hiã mi la na mi xoxo
etsɔ paulo, apolo kple kefa na mi be woakpe ɖe mia ŋu
mawu gatsɔ xexeame blibo, agbe, ku, egbe ŋkeke kple etsɔ si gbɔna la hã na mi
nu siawo katã nye mia tɔ, eye miawo hã mienye kristo tɔ eye kristo hã nye mawu tɔ
eya ta ele be miakpɔ apolo kple nye paulo ŋutɔ abe kristo ƒe subɔlawo ko ene
míaƒe dɔe nye be míaɖe mawu ƒe nu ɣaɣlawo ɖe go eye to esia me la míahe yayra geɖe vɛ na amewo
nu si le vevie na dɔla enye be, wòakpɔ egbɔ be yewɔ yeƒe aƒetɔ ƒe gbe dzi pɛpɛpɛ
ke ame aɖe abia be, ɖe nye paulo hã mewɔ dɔ abe dɔla nyui enea? esia menye nya si ɖea fu na nye susu o
nyemetsɔ ɖeke le nu si miawo alo ame bubu aɖewo buna le nye dɔwɔwɔ ŋu la me o
azɔ hã nyemeka ɖe nye ŋutɔ nye nyametsotso hã dzi le nya sia me o
togbɔ be nye dzitsinya meɖea fu nam o hã la, esia mefia kokoko be mele nye dɔ wɔm abe ale si dze ene o
mawu ŋutɔ koe ate ŋu ana nyametsotso le nye dɔwɔna ŋu, be mewɔe nyuie alo nyemewɔe nyuie o
eya ta nɔvinyewo, mikpɔ nyuie be miaganɔ nya me tsom le ame aɖe ƒe dɔwɔwɔ ŋuti, hafi aƒetɔ la nava, be ewɔe nyuie alo mewɔe nyuie o
ne aƒetɔa ŋutɔ va la, eƒe kekeli gã la aklẽ ɖe ame sia ame dzi gãa ale be nu si mía dometɔ ɖe sia ɖe nye tututu le eƒe dzime la adze nyuie
ale ame sia ame anya taɖodzinu si tututu nɔ mía si hafi míenɔa kutri kum ɖe aƒetɔ ƒe dɔa ŋu
eye mawu ŋutɔ ana kafukafu si dze la ame sia ame le ɣemaɣi me
đe ko metsɔ apolo kple nye ŋutɔ le kpɔɖeŋu ɖom na mi be maɖe nu si gblɔm mele la me na mi nyuie, ale bena miagade vovototo amewo me o
migado vivi ɖe mawudɔwɔla ɖeka hã ŋu wu bubuawo o
nɔvinyewo, nu ka ta kura, miele mia ɖokuiwo dom ɖe dzi hlodzoo ale? nu ka kurae le mia si si menye mawue na mi o? ke ne mielɔ̃ ɖe edzi be nu siwo katã le mia si la nye nunana tso mawu gbɔ la, ekema nu ka tae miele wɔwɔm abe ɖe miede ŋgɔ fũ ŋutɔ eye mia ŋutɔwo ƒe agbagbadzedze tae miezu ame alea ene?
edze nam abe miebuna be yewoƒe asi su gbɔgbɔmenuɖuɖu siwo hiã mi la katã dzi xoxo ene
miewɔ mia ɖokuiwo abe ame siwo naneke megahiã o, ame siwo ɖi ƒo le gbɔgbɔ me la ene
ẽ, miezu abe fia gã hotsuitɔ siwo bɔbɔ nɔ woƒe fiazikpuiwo dzi hele mí ame mamlɛawo kpɔm ɖo ɖa ene! nenye ɖe miezu fiawo vavã eye miebɔbɔ nɔ miaƒe fiazikpuiwo dzi la, anye ne enyo ŋutɔ hafi
elabena ne ɣeyiɣi sia ɖo la, miakpɔe be míawo hã míabɔbɔ nɔ míaƒe fiazikpuiwo dzi aɖu fia kpli mi
ɣeaɖewoɣi la edzena nam abe ɖe mawu wɔ mí apostolowo abe ame mamlɛatɔwo ene
míedzena abe ame siwo wotso kufia na hekplɔ yina wuwu ge la ene eye míezu nukpɔkpɔ na mawudɔlawo kple amegbetɔwo siaa
le kristo ta la, míezu abe bometsilawo ene, ke miawo mienye kristotɔ nunyalawo
míegbɔdzɔna le ŋutilã me, gake ŋusẽ le miawo ya ŋu
wobua mi nyuie, ke míawo la míezu ame ɖigbɔ̃wo ɖeɖe ko
va sa ɖe fifi laa hã la, dɔ le mía wum, tsikɔ hã le mía wum eye míekpɔ awu vuvu tete hã ado be vuvɔ nagawɔ mí o
eye esi aƒe aɖeke mele mía si o ta la, wotua asi mí tso afii yi afi mɛ
míawo ŋutɔwo míetsɔ asi wɔ dɔ kple kutrikuku be míakpɔ mía ɖikuiwo dzii
míeyraa ame siwo ƒoa fi de mí la eye míegbɔa dzi ɖi blewu na míaƒe futɔwo
ne ame aɖe gblɔ nya vɔ̃ɖi tso mía ŋu hã la, míewɔa dzre kplii o
ke esiawo katã meɖe vi aɖeke o elabena va se ɖe fifia hã la amewo mebua mí o
míele ko abe aɖukpodzinu si ŋu ŋudɔwɔnu aɖeke kura mele o la ene
menye ɖe mele nu siawo ŋlɔm ɖo ɖe mi be ŋu nakpe mi o, ke boŋ be maka mo na mi eye maɖo aɖaŋu na mi abe vinye lɔlɔ̃awo ene
elabena, togbɔ be ame akpe ewo gɔ̃ hã afia nu mi tso kristo ŋu hã la, nye koe nye mia fofo
nyee nye ame si to nyanyui la gbɔgblɔ na mi eye to esia me la mehe mi va kristo gbɔe
eya ta mele kuku gã aɖe ɖem na mi bena, miato nye afɔtoƒe, eye miawɔ nu si mewɔna la
esia tututu tae mele timoteo ɖom ɖe mi be wòava kpe ɖe mia ŋu
eya hã nye ame siwo mehe va kristo gbɔ la dometɔ ɖeka eye enye vinye lɔlɔ̃tɔ kple nuteƒewɔla vavã le aƒetɔ la me
timoteo sia agaɖo ŋku nu siwo katã mefiana le hawo katã me la dzi na mi
menyae nyuie be, dadagbɔgbɔ yɔ mia dometɔ aɖewo me eye miele gbɔgblɔm gɔ̃ hã be nyemate ŋu ava he nya ɖe yewo ŋu o
ne aƒetɔ la lɔ̃ la, mava mia gbɔ kpuie eye nyemegbɔna be mava nya nu siwo gblɔm dadala siawo le la ɖeɖeko o, ke boŋ be manya afi si wokpɔ ŋusẽ hã tsoe hafi le nyawo gblɔm
mawufiaɖuƒe la me nɔnɔ menye nu kpoloe ƒoƒo wònye o, ke boŋ enye agbenɔnɔ le mawu ƒe ŋusẽ me
kae adze mia ŋu wu, be mava mia gbɔ kple ameƒoti loo alo be mava le lɔlɔ̃ kple tufafa me?
busunya si dzɔ le mia dome lae nye be, miaƒe hametɔ aɖe xɔ fofoa srɔ̃
nya sia ɖi hoo eye ame sia ame le nu ƒom le eŋu
nu sia nye busunu ale gbegbe be medzɔna le trɔ̃subɔlawo gɔ̃ hã dome o
ke esi nu sia ƒomevi le edzi yim le mia dome la, ɖe miegale mia ɖokuiwo bum be yewode ŋgɔ le gbɔgbɔ mea? đe wòle be mialé blanui afa konyi ŋukpetɔe eye miaɖe ame sia le ha la me enumake!
togbɔ be nyemele mia gbɔ le afi ma o hã la, mebua tame vevie le nu sia ŋu, eye le yesu kristo ƒe ŋkɔ me la meɖo kpe nu si wòle be miawɔ la dzi, abe ɖe mele mia dome ene
miyɔ hame takpekpe gã, eye miaɖe ame sia ɖa le hamea me
yesu kristo ƒe ŋusẽ kple nye gbɔgbɔ anɔ mia dome le takpekpea me
minya ame sia tsɔ de asi na abosam be wòahe to nɛ vie le ŋutilã me, ale be to esia me la ɖewohĩ eƒe luʋɔ akpɔ ɖeɖe ne aƒetɔ yesu kristo gatrɔ va
enye nublanui ŋutɔ be, togbɔ be nu dziŋɔ sia le edzi yim le mia dome hã la, miegale mia ɖokuiwo bum ame kɔkɔewoe
mienyae be, “deku ɖekae gblẽa bubuawo katã oa?” eye ne mieɖe mɔ be ame ɖeka nawɔ nu vɔ̃ sia ɖe, magblẽ nu le ame bubuwo hã ŋu oa?
miɖe ame vɔ̃ɖi sia ɖa le mia dome, bena miaƒe ŋkɔ nagagblẽ o eye mianɔ dzadzɛ
miɖo ŋku edzi be, wowu kristo, ame si nye mawu ƒe alẽvi la, abe ŋutitotoŋkekenyui ƒe vɔsalẽvi ene na mí
eya ta mina míaɖu nu, ano nu le kristo me bena míatsi nyuie le kristotɔgbenɔnɔ me, eye míaɖe asi le agbe vlo siwo míenɔna tsã la ŋu, adzudzɔ fuléle kple tamesesẽwɔwɔ
boŋ la, mina be, bubu, nyateƒetoto kple nu si le eteƒe la nanye míaƒe gbe sia gbe nuɖuɖu kple nunono
le nye agbalẽ si meŋlɔ na mi do ŋgɔ me la, megblɔ na mi be, migade ha kple ahasiwɔlawo o
ke menye trɔ̃subɔla siwo nye ahasiwɔlawo, ŋubiãlawo, fiafitɔwo kple legbasubɔlawo la mewɔnɛ o
zi ale si miele xexeame ko la, miate ŋu aɖe mia ɖokuiwo ɖe aga le ame siawo gbɔ o
nu si mewɔnɛ enye be, migade ha kple ame siwo le wo ɖokuiwo yɔm be kristotɔwo, gake woganye ahasiwɔlawo, ŋubiãlawo, amebalawo, legbasubɔlawo, ahanomunɔwo kple dzrewɔlawo o
migaɖu nu kple ame siawo ƒomevi gɔ̃ hã o
menye míaƒe dɔ wònye be míadrɔ̃ ʋɔnu ame siwo menye hametɔwo alo kristotɔwo o, gake enye míaƒe dɔdeasi vevi aɖe be míadrɔ̃ ʋɔnu hametɔwo, aka mo eye míahe to na ame siwo le nu vɔ̃ɖi wɔm
mawu ŋutɔ koe adrɔ̃ ʋɔnu ame siwo mele kristoha la me o
ke ele be miawo ŋutɔ miakpɔ nya sia gbɔ eye miaɖe ame sia ɖa le hamea me kokoko
nɔvinyewo, nu ka ta, ne masɔmasɔ aɖe dzɔ le mi kristotɔwo dome la, mietsɔa nya la yia fia alo dukɔa ƒe ʋɔnudrɔ̃ƒe be trɔ̃subɔlawo nadrɔ̃ na mi esi wòle be miayi kristotɔwo boŋ gbɔ?
đe mienyae bena, gbe ɖeka la, mí kristotɔwoe aɖu fia ɖe xexeame blibo dzi eye míadrɔ̃ ʋɔnu xexeametɔwo o mahã? nu ka ta miate ŋu adzra nya viviwo ɖo le mia nɔewo dome o?
alo mienya be gbe aɖe gbe la, mí kristotɔwoe adrɔ̃ ʋɔnu mawudɔla siwo le dziƒo gɔ̃ hã, eye miaxe fe na wo dome ɖe sia ɖe abe ale si dze ene oa? eya ta nɔviwo, ele be miawo ŋutɔ miate ŋu adzra mia nɔewo dome ɖo bɔbɔe le anyigba sia dzi
nu ka ta wòhiã be miatsɔ miaƒe nyawo ayi na trɔ̃subɔlawo be woadrɔ̃ na mi?
mele nya siawo gblɔm kple susu be ŋu nakpe mi
đe miele gbɔgblɔm be le miaƒe ha bliboa me la, ame aɖeke kura meli si si susu le ale be wòate ŋu awɔ nya siawo ŋutidɔ na mi oa?
ke nu ka ta wòle dzɔdzɔm le mia dome be kristotɔ natsɔ nya ɖe nɔvia kristotɔ bubu ŋu le trɔ̃subɔlawo, ame siwo menya mawu o la gbɔ?
esi mietsɔ nya ɖe mia nɔewo ŋu le ʋɔnu ɖeɖe dza fia be woɖu mia dzi xoxo
nu ka wɔ miaɖe mɔ be woada vo ɖe mia ŋu boŋ o? nu ka ta miaɖe mɔ be woaba mi boŋ o?
ewɔ nublanui ŋutɔ be miawo boŋue le nu vlowo wɔm
miele amebaba dzi ɣesiaɣi eye esi gavlo wue nye be miewɔa nu siawo ɖe mia nɔvi kristotɔwo kekeake hã ŋu
đe mienyae be ame vɔ̃ɖiwo manyi mawufiaɖuƒe la ƒe dome oa? migana woable mi o
ahasiwɔlawo kple trɔ̃subɔlawo, matrewɔlawo kpakple ŋutsu siwo dɔna kple ŋutsu bubuwo,
fiafitɔwo kple ŋubiãlawo kple ahamulawo, ameŋunyagblɔlawo kple amebalawo la, womanyi mawufiaɖuƒe la ƒe dome o
tsã la, mia dometɔ aɖewo ƒe agbenɔnɔ sɔ pɛpɛpɛ kple ame baɖa siawo tɔ
ke fifia la, woklɔ miaƒe nu vɔ̃wo katã ɖa le mia ŋu, eye le nu si aƒetɔ yesu kristo kple mawu ƒe gbɔgbɔ la wɔ na mi ta la, mawu xɔ mi miezu eƒe ame tɔxɛwo
mia dometɔ aɖewo le gbɔgblɔm be, mɔɖeɖe li be yewoate ŋu awɔ nu sia nu faa, ne aƒetɔ yesu mede se tɔxɛ aɖeke ɖe wo nu o
esia anya nɔ eme alea, gake menye nu sia nu wɔwɔe nyona na ame o
ame ate ŋu awɔ nu sia nu faa ne mɔɖeɖe li, gake menyo be ame nazu kluvi na naneke kura o
ele eme be mawu wɔ ƒodo na mí be míaɖu nu, gake menye esia tae wòle be ame naɖu nutsu o
le nyateƒe me la, miganɔ bubum be nuɖuɖu le vevie akpa o, elabena gbe ɖeka la, mawu le nuɖuɖu kple míaƒe ƒodowo siaa ɖe ge ɖa
medi be mianya nyuie hã be, ahasiwɔwɔ menyo le mɔ aɖeke nu o
menye esia tae wowɔ míaƒe ŋutilã sia ɖo o, ke boŋ ɖe wowɔe na aƒetɔ la, eye enye aƒetɔ la ƒe didi vevie be ye ŋutɔ yeava nɔ miaƒe ŋutilãwo me
gbe ɖeka la mawu afɔ miaƒe ŋutilã ɖe tsitre tso ame kukuwo dome, abe ale si tututu wòfɔ aƒetɔ yesu kristo ɖe tsitre tso ame kukuwo dome ene
alo mienyae be miaƒe ŋutilãwo nye aƒetɔ yesu kristo ƒe ŋutilã ƒe akpa vovovowo oa? ne ele alea la, ekema ɖe wònyo be miatsɔ kristo ƒe ŋutilã ade ha kple gbolowoa? gbeɖe, mele be wòanɔ alea o!
đe mienyae be ame si de ha kple gbolo aɖe la zu ŋutilã ɖeka kplii oa? elabena wogblɔe be, “wo ame evea woazu ŋutilã ɖeka
”
ke ame si tsɔ eɖokui lé ɖe aƒetɔ la ŋu la, eya kplii wozu ɖeka le gbɔgbɔ me
le esia ta mele gbe tem ɖe edzi na mi be miadzudzɔ ahasiwɔwɔ
elabena ahasiwɔwɔ nye nu vɔ̃ si ƒoa ɖi ame ƒe ŋutilã
eya ta ne miewɔ nu vɔ̃ sia la, miawo ŋutɔ koe akpe fu
nu ka tae va se ɖe fifia hã la mienya kpɔ be miaƒe ŋutilã nye gbɔgbɔ kɔkɔe si mawu na mi la ƒe nɔƒe eye wòle mia me ɣesiaɣi o mahã? miawo ŋutɔ ƒe ŋutilãwo menye mia tɔ o
elabena mawu ƒle mi ho gã aɖe
eya ta, miwɔ miaƒe ŋutilã ƒe akpa sia akpa ŋutidɔ hena mawu ƒe dodoɖedzi kple kafukafu elabena etɔwoe mienye
nya siwo miebiam le agbalẽ si mieŋlɔ ɖo ɖem me la ƒe ŋuɖoɖo enye be, ne ŋutsu aɖe meɖe srɔ̃ o la, megblẽ naneke o
gake, zi geɖe, le ahasiwɔwɔ ta la, enyo be ame naɖe srɔ̃, ŋutsu ɖe sia ɖe kple etɔ; nenema kee nye nyɔnu ɖe sia ɖe hã, ale be ame aɖeke nagawɔ nu vɔ̃ o
ele na srɔ̃ŋutsu be wòakpɔ egbɔ be yemegblẽ ye srɔ̃ ɖi le go aɖeke me o eye srɔ̃nyɔnu hã nawɔ nenema pɛpɛpɛ
ne nyɔnu ɖe srɔ̃ ko la, ekema megakpɔ ŋusẽ ɖe eƒe ŋutilã dzi o, ke boŋ srɔ̃a hã kpɔ ŋusẽ ɖe edzi eye nenema ke srɔ̃nyɔnu hã kpɔ ŋusẽ ɖe ŋutsua ƒe ŋutilã dzi, ale ŋutsua mate ŋu awɔ nu si dze eya ŋutɔ ɖeɖe ko ŋu o
eya ta srɔ̃tɔwo nakpɔ egbɔ be yewomegblẽ yewo nɔewo ɖi o, negbe wo ame eve la wowɔ ɖoɖo tɔxɛ be yewoakpɔ ɣeyiɣi ado gbe ɖa
emegbe la mite kpe be satana nagate mi akpɔ le ɖokuidzimaɖumaɖu ta o
mele esia gblɔm abe mɔnana ene ke menye abe sedede ene o
anye nye didi be ŋutsuwo katã nanɔ abe nye ene
gake ŋutsu ɖe sia ɖe kple nunana si wòxɔ tso mawu gbɔ, ame ɖeka xɔ nunana sia eye ame bubu xɔ nunana kemee
eya ta magblɔ na trewo kple ahosiwo be woanɔ anyi srɔ̃maɖemaɖee abe nye ŋutɔ ene
gake, ne ame aɖe mate ŋu aɖu eɖokui dzi o la, ekema neɖe srɔ̃ elabena enyo be woaɖe srɔ̃ wu be woayɔ fũu kple fieŋufieŋu
ke mele se sia dem na srɔ̃tɔwo, menye nyee le sea dem o, ke boŋ aƒetɔ lae be, srɔ̃nyɔnu mekpɔ mɔ agbe srɔ̃ŋutsua o
ke ne egbee la, ele nɛ be wòanɔ tre alo wòatrɔ ayi aɖawɔ ɖeka kple srɔ̃ŋutsua
nenema ke srɔ̃ŋutsu hã mekpɔ mɔ agbe srɔ̃nyɔnua o
azɔ nye ŋutɔ medi be maɖo aɖaŋu aɖe na mi; esia menye aƒetɔ la ƒe sedede o, gake edze nam abe enyo ene
eyae nye be, ne kristotɔ aɖe srɔ̃nyɔnu menye kristotɔ o, gake nyɔnua lɔ̃ be yeanɔ egbɔ la, ŋutsua megaɖe asi le eŋu o
nenema ke, ne nyɔnu kristotɔ aɖe srɔ̃ŋutsu menye kristotɔ o gake wòlɔ̃ be nyɔnua nanɔ ye gbɔ la nyɔnua hã megagbee o
elabena srɔ̃ŋutsu si mexɔ se o la ŋuti kɔ le srɔ̃nyɔnua ta eye nenema ke srɔ̃nyɔnu si mexɔ se o la hã ŋuti kɔ le srɔ̃ŋutsua ta
nemenye nenema o la mia viwo anye nu makɔmakɔwo, gake esi wòle alea ta la, wo ŋuti kɔ
ke ne srɔ̃tɔ si mexɔ se o la dzo la, neyi faa
elabena sea aɖeke mebla srɔ̃ŋutsu alo srɔ̃nyɔnu si xɔse la le nya sia me o; mawu yɔ mí be míanɔ anyi le ŋutifafa me
srɔ̃nyɔnu, ale ke nèwɔ nya be ãte ŋu aɖe srɔ̃wò ŋutsu? alo wò srɔ̃ŋutsu, ale ke nèwɔ nya be ãte ŋu aɖe srɔ̃wò nyɔnu?
le esiawo katã wɔwɔ me la, ame sia ame nakpɔ egbɔ be yewɔ ɖe mawu ƒe ɖoɖo dzi le srɔ̃ɖeɖe me loo alo le trenɔnɔ me eye nu sia nu si mawu na ame aɖe la, wòaxɔe kple dzi faa
hamewo katã nawɔ ɖe sedede vevi siawo dzi
le kpɔɖeŋu me, ne wotso aʋa na ŋutsu aɖe le yudatɔwo ƒe kɔnu nu hafi wòtrɔ zu kristotɔ la, amea megatsi dzi le eŋu kura o
nenema ke ne wometso aʋa na ame aɖe hã o la, eya hã megatsi dzi be ele be yeatso aʋa kokoko o
elabena kɔnu sia wɔwɔ mele vevie kura le kristotɔgbenɔnɔ me o
nu si le vevie enye be kristotɔ nakpɔ egbɔ be yele mawu ƒe sewo dzi wɔm eye be mawu nakpɔ ŋudzedze le ye ŋu ɣesiaɣi
ame sia ame nanɔ nɔnɔme si me wònɔ hafi mawu yɔe, ne enye aʋatsotso alo aʋamatsomatsotɔ
ne ènye kluvi hafi zu kristotɔ la, mègana wòaɖe fu na wò o
gake ne èkpɔ mɔnu be nazu ablɔɖevi la, mègana wòato ŋuwò o
kluvi si trɔ zu kristotɔ la zu kristo ƒe ablɔɖevi eye wòvo tso nu vɔ̃ ƒe asi sesẽ la te
ke ne ènye ablɔɖevi hafi zu kristotɔ la, nyae be yezu kristo ƒe kluvi azɔ
yesu kristo ƒle mi eye wòxe fe ɖe mia ta keŋkeŋ eya ta miezu etɔ eye le esia ta migawɔ mia ɖokuiwo abe kluviwo ene na amegbetɔwo kple xexe sia me nuwo o
eya ta nɔvi lɔlɔ̃tɔwo, ale si ame sia ame nɔ hafi zu kristotɔ ko la, nenɔ nenema elabena azɔ la aƒetɔ la li kplii eye wòakpe ɖe eŋu le nu sia nu me
azɔ maɖo miaƒe biabia evelia ŋu na mi
miele biabiam be, nu ka yewoawɔ kple ɖetugbi siwo meɖe srɔ̃ haɖe o la hã? đe woaɖe mɔ na wo be woaɖe srɔ̃ faa hã? le nyateƒe me la, nyemexɔ sedede tɔxɛ aɖeke tso aƒetɔ la gbɔ le nya sia ŋu o
ke mawu ŋutɔ na susum be mawɔ eŋutidɔ eya ta magblɔ nu si nye ŋutɔ mebu le nya sia ŋu la na mi
eyae nye be, le fukpekpe geɖe si le mí kristotɔwo dzi vam le egbe ŋkekewo me ta la, anyo be ame sia ame nanɔ anyi abe ale si wole fifia ene
ne èɖe srɔ̃ la mègagbee o
ne meɖe srɔ̃ haɖe o la megaɖe o
ke ne èɖe srɔ̃ la mèwɔ nu vɔ̃ o, eye ne ɖetugbivi dza ɖe srɔ̃ la, mewɔ nu vɔ̃ o
gake ame siwo ɖe srɔ̃, woado go fuɖename geɖewo le agbe sia me, nukpekeame siawo mee medi be maɖe mi tsoe
nɔviwo nu si gblɔm mele lae nye be; ɣeyiɣi la le kpuie
eya ta tso azɔ dzi la, ame siwo si srɔ̃ le la, nanɔ agbe abe srɔ̃ ɖe mele wosi o ene
ame siwo le nu xam la nanɔ abe ɖee womele nu xam o ene, dzidzɔkpɔlawo abe ɖe womele dzidzɔ kpɔm o ene eye ame siwo ƒle nuwo kɔ ɖi la abe nuawo menye wotɔ o ene
nenema ke ame siwo wɔ xexe sia me nuwo ŋuti dɔ abe ɖe wometsɔ ɖeke le xexemenuwo me o ene
elabena xexe sia me abe ale si wòle fifia ene la nu ava yi kpuie
migatsi dzi ɖe naneke ŋu o
ne srɔ̃ mele ŋutsu aɖe si o la, ekema ekpɔa vovo ɖe aƒetɔ ƒe dɔ ŋu nyuie, eye wòdina ɣesiaɣi be yeƒe agbe nadze aƒetɔ ŋu
ke srɔ̃tɔ ya mate ŋu awɔ alea o, elabena agbe sia me ƒe hloloetsotso xɔa eƒe ɣeyiɣi, eye eƒe didi koe nye be yeadze ye srɔ̃ ŋu ɣesiaɣi
ale eƒe dzi ƒe didiwo ma ɖe akpa gã eve me
alea ke wònɔna na ɖetugbi si le atsuƒe hã
eƒe susu katã nɔa srɔ̃a, viawo kple aƒemedɔwo ŋu ɣesiaɣi ale vovo menɔa eŋu kura na mawu ƒe dɔ o
ke nyɔnu si mele atsuƒe o la ƒe didi katã koe nye be yeawɔ dɔ na aƒetɔ ɣesiaɣi
menye ɖe mele nya siawo gblɔm be maɖe dzi le mia ƒo le srɔ̃ɖeɖe ŋu o, ke boŋ be makpe ɖe mia ŋu
medi be miadze agbagba awɔ nu sia nu si ana be miate ŋu asubɔ mawu nyuie la eye miagaɖe mɔ na nu kukluiwo be woaxe mɔ na mi o
ne mia dometɔ aɖe kpɔe be trenɔnɔ menyo na ye o, elabena yemetea ŋu ɖua ye ɖokui dzi nyuie o la, ekema enyo be wòaɖe srɔ̃
esia menye nu vɔ̃ o
gake ne ame aɖe ya, tea ŋu ɖua eɖokui dzi nyuie eye le esia ta wòɖoe be yemaɖe srɔ̃ o la, ewɔe nyuie
eya ta nɔviwo, minyae be, ne ame aɖe ɖe srɔ̃ la, mewɔ nu gbegblẽ o eye ne ame bubu hã meɖe srɔ̃ o la, etɔ kura ganyo wu
srɔ̃nyɔnu kple srɔ̃ŋutsu le ɖeka zi ale si wole agbe
ke ne ŋutsua ku la ekema nyɔnua kpɔ mɔ aɖe ŋutsu bubu le aƒetɔ la ƒe ɖoɖo nu
ke le nye nukpɔkpɔ nu la, meka ɖe edzi be ne nyɔnu ahosia megaɖe srɔ̃ bubu kura o la, anyo nɛ wu
meka ɖe edzi be mawu ƒe gbɔgbɔe le aɖaŋu sia ɖom na mi to dzinye
miaƒe biabia bubu hã ku ɖe nuɖuɖu siwo woɖa hena trɔ̃wo kple legbawo la ɖuɖu ŋu
mia dometɔ ɖe sia ɖe le gbɔgblɔm be yeƒe susu le nya sia ŋue nye nyuitɔ
miɖo ŋku edzi be nu si le vevie na hamea tutuɖo lae nye lɔlɔ̃ ke menye ɖokuidodoɖedzi be menye esia kple ekemɛ o
ne ame aɖe susu be yenya nu sia nu la, eƒe numanyamanya boŋ ɖem fia wòle nublanuitɔe
ame si lɔ̃a mawu le anukware me la, eyae mawu naa nunya vavãe
mina míatrɔ ɖe nya la gbɔ azɔ
eyae nye enyo be kristotɔ naɖu nuɖuɖu si woɖa hena trɔ̃wo kple legbawo loo alo menyo be wòaɖui oa? mí katã míenyae kɔtee be mawu gbagbe ɖeka pɛ koe li
legbawo la, menye mawu wonye o
gake ame aɖewo ya xɔe se be mawu bubuwo hã gale dziƒo kple anyigba dzi fũ
ke míawo ya míenyae be mawu fofo ɖeka koe li, ame si wɔ xexeame eye wòwɔ mí míenye viawo
míenyae hã be aƒetɔ ɖeka koe li si nye yesu kristo ame si wɔ nu sia nu le xexeame eye wòna agbe mí
ke nublanuitɔe la, kristotɔ aɖewo menya esia o
wobuna be legbawo hã nye nu gbagbewo eye woxɔe se be mawu gbagbewoe wotsɔa nuɖuɖu sia nana abe vɔsa ene
eya ta ne kristotɔ siawo ɖu legbawo ƒe vɔsanuɖuɖu la, eɖea fu na woƒe dzitsinya vevie
nɔviwo, minyae nyuie be mawu ya metsɔ ɖeke le eme ne mieɖu nuɖuɖu sia tɔgbi loo alo mieɖui o
ame si ɖui kple ame si meɖui o la katã sɔ le mawu ƒe ŋkume
ɖeke menyo wu nɔvia o
ke ne ame aɖe kpɔ be ne yeɖu nuɖuɖu sia tɔgbi la, anye nuɖiaɖia na kristotɔ bubu si ƒe dzixɔse meli ke nyuie o eye wòana ame sia nawɔ nu vɔ̃ la, ekema anyo be megaɖui o
nu si adzɔ enye be ne, kristotɔ aɖe si ƒe dzitsinya gblɔ nɛ be menyo be wòaɖu trɔ̃wo ƒe vɔsanuɖuɖu o, ke ame sia va kpɔ wò kristotɔ bubu nèbɔbɔ nɔ trɔ̃xɔ me le nu ɖum la, ana be eya hã nate kpɔ be yeaɖui
ke ne eɖui la eƒe dzitsinya aɖe fu nɛ vevie eye wòagbɔdzɔ le eƒe dzixɔse me
ale wò ame si tsi le gbɔgbɔ me la, ƒe nuwɔna azu nuɖiaɖia gã aɖe na ame bubu si hã ta yesu ku ɖo ke wònye vidzĩ le gbɔgbɔ me
enye nu vɔ̃ wɔwɔ ɖe kristo ŋu be wò nuwɔna nade dzi ƒo na ame bubu be wòawɔ nu si tsi tre ɖe eƒe dzitsinya ŋu
eya ta, ne to trɔ̃wo ƒe vɔsadanuɖuɖu me, mana nɔvinye kristotɔ aɖe nazu nu vɔ̃ wɔla la, ekema nyemagaɖu nuɖuɖu sia tɔgbi gbeɖe o, elabena nyemedi be mana nɔvinye nawɔ nu vɔ̃ o
đee nyemevo oa? menye apostoloe menye oa? đe nyemekpɔ yesu míaƒe aƒetɔ la oa? đe menye miawoe nye nye dɔ si mewɔ na aƒetɔ la ƒe metsonu oa?
ne ame bubuwo mebum ɖe apostolowo me o hã la, miawo ya mienyae be apostoloe menye elabena dzinyee mieto hafi zu kristotɔwo fifia
esia koe nye nya si le asinye na ame siwo nɔa ɖi kem kplim la
ale ke bum miele le ŋutinye? đe mɔɖeɖe meli be mava dze mia gbɔ abe apostolo bubuawo ene le nye mɔzɔzɔwo me oa?
ne ɖe srɔ̃ le asinye eye eya hã nye kristotɔ la, ɖe nyemate ŋu akplɔe ɖe asi le nye mɔzɔzɔwo me abe ale si apostolo bubuawo, yesu nɔviawo kple kefa hã wɔna ene oa?
alo miesusu be nye kple banabas koe anɔ fu kpem anɔ dɔ wɔm be míakpɔ mía ɖokuiwo dzi, le esime miawo miele ame bubuawo dzi kpɔm nyuie ɣesiaɣi?
miese kpɔ be asrafo si le aʋagbedzi la kpɔ eya ŋutɔ ɖokui dzi le aʋagbedzi kpɔa? alo miese kpɔ be agbledela mekpɔ mɔ aɖu eya ŋutɔ ƒe agblemenukuwo oa? alo lãnyila kae mekpɔ mɔ ano nyinotsi si wòfia tso eƒe lã ƒe nowo me la ƒe ɖe o?
menye amegbetɔwo ƒe susu ko gblɔm mele o; mawu ƒe se gɔ̃ hã ɖo kpe nu siawo dzi pɛpɛpɛ
elabena woŋlɔe ɖe mose ƒe segbalẽa me be, “megabla nu na nyitsu ne ele mɔlu tugum o
” nyitsuwo ŋue mawu tsi dzi ɖoa?
đe menye míawo tae wògblɔ nya sia ɖo oa? ẽ, míawo tae, elabena mawu di be yeafia be ele be woaxe fe na ame siwo le eƒe dɔ vovovowo wɔm, eye ame siwo dome wole dɔ aɖe wɔm le la, woe adzɔ ga axe fe na dɔwɔla la
ele be apavi siwo ŋlɔ agble me eye wodo nukuawo la nakpɔ gome nenye be agblemenukuawo va tsi
míedo gbɔgbɔmenuku nyuiwo ɖe mia ƒe dziwo me
eya ta ne míebia nuɖuɖu kple avɔtata tso mia gbɔ la, megblẽ kura o
miewɔnɛ abe ale si wòdze ene na nyagblɔla bubuawo
ke míawo la, togbɔ be ele be miakpɔ mía dzi hã la, míebia naneke mi kpɔ gbeɖe o
ke boŋ míawo ŋutɔ míekpɔa mía ɖokuiwo dzi ɣesiaɣi
míelĩ fe ame aɖeke kpɔ o, elabena míele vɔvɔ̃m be ne míewɔ alea la, dzi aɖe le mia ƒo eye miagbɔdzɔ le yesu kristo ƒe nya si míetsɔ vɛ na mi la ŋuti
nɔviwo, ɖe mienyae be mawu ŋutɔ ɖe mɔ na ame siwo nɔ dɔ wɔm le gbedoxɔ la me be woatsɔ nunana siwo amewo tsɔ vɛ na mawu la ƒe ɖe awɔ wo ŋutidɔ faa oa? ame siwo hã wɔa dɔ le mawu ƒe vɔsamlekpui la ŋu la ɖua nuɖuɖu siwo amewo tsɔ vɛ be yewoatsɔ sa vɔe na mawu la ƒe ɖe faa
nenema ke mawu de se be ame siwo dome wole mawudɔ wɔm le la nakpɔ mawunyagblɔla la dzi
gake nyemebia pesewa ɖeka hã tso mia gbɔ kpɔ o
menye ɖe mele esia gblɔm be miabu be ɖe medi be miaɖo ga ɖem azɔ o
le nyateƒe me, ne dɔ wum meku la enyo wu be maxɔ ga le mia si eye mabu dzidzedze gã si mekpɔna ne megblɔ mawunya na mi faa
elabena nyemedze na kafukafu tɔxɛ aɖeke le nye mawunyagbɔgblɔ ta o
ele nam kokoko be manɔ egbɔgblɔ dzi ɣesiaɣi madzudzɔmadzudzɔe
ne mekatse dzudzɔ la baba nam!
nenye nye ŋutɔ nye lɔlɔ̃nue metsɔ le dɔa wɔm la, ekema maxɔ nunana tɔxɛ tso aƒetɔ la gbɔ
gake mele eme alea o, ke boŋ mawu ŋutɔe tiam tsɔ dɔ xɔasi sia de asi nam, eya ta nyemate ŋu agbe o
le esia ta la, nye fetu ko enye dzidzɔ tɔxɛ si yɔa menye ne megblɔ mawunya na amewo faa, naneke maxɔmaxɔe
viɖe tɔxɛ aɖe le esia me eye eyae nye bena, ame aɖeke mate ŋu azi dzinye le mɔ aɖeke nu o, elabena ame aɖeke kura mele fe xem nam o
gake melɔ̃ faa be mabɔbɔ ɖokuinye na ame sia ame ƒomevi ale be to esia me la mate ŋu akplɔe va yesu kristo gbɔ
ne mele yudatɔwo dome la, mewɔa nu sia nu abe yudatɔ ene ale be woalɔ̃ aɖo to nyanyui si gblɔm mele na wo la
ne mele helatɔ siwo lé yudatɔwo ƒe kɔnuwo kple sewo me ɖe asi hã gbɔ la, nyemehea nya ɖe wo ŋu kura o togbɔ be nyemelɔ̃ ɖe nu sia nu si wowɔna la dzi hafi o; elabena medi be makpe ɖe wo ŋu boŋ
ne mele trɔsubɔla tsiɖitsiɖiwo dome la, medzea agbagba sea woƒe nuwɔnawo gɔme negbe ɖe ko nyemedana le kristotɔwo ƒe sewo dzi o
to esia me la woxɔa dzinye sena ale be mekpɔa mɔ kpena ɖe woawo hã ŋu
ne mele ame siwo ƒe xɔse meli ke tututu haɖe o la dome la, megbɔa dzi ɖi na wo ale be woalɔ̃ be makpe ɖe yewo ŋu
ẽ, medzea agbagba be masɔ kple ame sia ame le mɔ ɖe sia ɖe dzi, ale be makpɔ mɔnu aɖe kokoko aƒo nu nɛ tso kristo ŋu bena wòakpɔ ɖeɖe tso egbɔ
mewɔ esia be makaka nyanyui la na amewo katã eye to esia me la, nye hã maxɔ yayra tɔxɛ aɖe
miɖo ŋku edzi nyuie be, ne wole duƒuƒu ƒe hoʋiʋli wɔm la, ame ɖeka pɛ koe xɔa dziɖuɖukplu la le hoʋlilawo katã dome
ne ame aɖe di be yeaxɔ dziɖuɖukplua la, ele nɛ be wòazi eɖokui dzi eye wòadzudzɔ nu geɖewo wɔwɔ ale be wòate ŋu adzra eɖokui ɖo nyuie
amewo wɔa esia bena woaxɔ dziɖuɖukplu si gblẽna le ɣeyiɣi kpui aɖe ko megbe
ke míawo ya miele esia wɔm bena míaxɔ dziɖuɖukplu si le dziƒo si megblẽna gbeɖe o
eya ta nyemele dudime kem taɖodzinu manɔsitɔe o, eye nyemele kɔ dam abe ŋutsu si le kɔ dam ɖe yame la ene o
ke boŋ meƒoa nye ŋutilã hewɔnɛ nye kluvii ale be nyemabu dziɖuɖufiakuku la o le esime wònye nyee gblɔ agbenya la na amewo hafi
nɔvi lɔlɔ̃tɔwo, migaŋlɔ nu siwo dzɔ ɖe mía tɔgbuitɔgbuiwo dzi le gbedadaƒo le gbe aɖe gbe ʋiĩ ke la be o
mawu na alilĩkpo nɔ ŋgɔ na wo eye wòkplɔ wo va to ƒu dzĩ la me dedie
nuwɔna sia zu abe ɖe wode mawutsi ta na wo ɖe woƒe kplɔla mose ŋkɔ me ene
wo katã woɖu gbɔgbɔmenuɖuɖu ma ke,
eye wono gbɔgbɔmenunono ma ke; elabena wonoe tso gbɔgbɔ me kpe gbadza si zɔ kpliwo le gbea dzi, eye kpe gbadza siae nye kristo
gake le esiawo katã megbe la, wo dometɔ geɖewo sẽ to eye womewɔ mawu ƒe gbe dzi o
ale mawu tsrɔ̃ wo eye woƒe ŋutilã kukuawo kaka ɖe gbea dzi
ele be míasrɔ̃ nu tso esia me be míawo hã míagatsi nu vɔ̃ɖiwo yome abe mía tɔgbuiwo ene eye míagasubɔ legbawo abe ale si wowɔ ene o
woŋlɔe ɖe ŋɔŋlɔ kɔkɔe la me be, “wobɔbɔ nɔ anyi ɖu nu eye wono nu nyuie, eye emegbe la woɖu ɣe” hesubɔ sikanyivi la
nu bubu si wòle be míagasrɔ̃ tso nu siwo dzɔ ɖe wo dzi me lae nye be, esi wo dometɔ aɖewo wɔ ahasi ta la, ame akpe blaeve-vɔ-etɔ̃ sɔŋ ku le wo dome le ŋkeke ɖeka ko dzi
nɔviwo, miawo hã migaɖia aƒetɔ la nu abe ale si wowɔ eye da ɖu wo dometɔ geɖewo woku ene o
le esi wolĩ liʋiliʋĩ ɖe mawu ŋu ta la, mawu ɖo mawudɔla aɖe ɖa wòva tsrɔ̃ wo dometɔ geɖewo hã
nu siawo katã dzɔ ɖe wo dzi be wòanye kpɔɖeŋu kple nusɔsrɔ̃ na mí ale be míawo míagawɔ nu siawo ƒomevi o
woŋlɔ wo da ɖi na mí be míaxlẽ ale be míasrɔ̃ nu tso eme le ɣeyiɣi siawo me esi xexeame ƒe nuwuwu tu aƒe
eya ta ame siwo buna be nu siawo mate ŋu adzɔ ɖe yewo dzi o la nakpɔ nyuie be womagadze tetekpɔ me o
miɖo ŋku edzi be susu vɔ̃ɖi siwo vaa miaƒe tame edziedzi la, vaa ame sia ame ƒe tame nenema ke, menye miawoe nye ame gbãtɔ siwo le nu siawo me tom o
minya be ame geɖewo to eme va yi
minyae hã be tetekpɔ aɖeke mesesẽ wu amegbetɔ ƒe tsɔtsɔ o
miate ŋu aɖo ŋu ɖe mawu ŋu be ana ŋusẽ mi be miaɖu tetekpɔ dzi elabena eya ŋutɔ do ŋugbe na mi eye mawu ya megbea eƒe ŋugbedodowo dzi wɔwɔ gbeɖe o
afia afɔɖoƒe mi be miate ŋu ato ɖe sia ɖe me le dzigbɔɖi blibo me
eya ta nɔvi lɔlɔ̃tɔwo, mite ɖa le trɔ̃subɔsubɔ gbɔ
menya be nunyalawo mienye, eya ta mibu nya si gblɔ ge mala la ŋu be enye nyateƒe mahã?
ne míele aƒetɔ la ƒe nuɖuɖu kɔkɔe ɖum la, mí katã míedoa gbe ɖa eye míenoa nu le kplu ɖeka nu
đe esia mefia be mí katã míele yayra ɖeka xɔm tso kristo ƒe ʋu me oa? azɔ ne míeka abolo ɖeka me heɖu la, esia hã fia be mí katã míekpɔ viɖe tɔxɛ tso kristo ƒe ŋutilã me oa?
ne míesɔ gbɔ ale gbegbe hã la abolo ɖeka ma ko míemana ɖuna
esia ɖo kpe edzi na mí be mí katã míenye kristo ƒe ŋutilã ɖeka ma ƒe akpe aɖe
nenema ke le israelviwo dome hã la, ame siwo katã ɖua vɔsalẽvia ƒe ɖe la katã zua ame ɖeka
ame aɖe abia be ɖe mele gbɔgblɔm be legba siwo trɔ̃subɔlawo saa vɔ na la nye mawu gbagbewo eye woƒe vɔsawo hã nye nu xɔasitɔwo mahã? gbeɖe! mele nenema kura o
nu si gblɔm mele boŋue nye be, ame siwo ɖa nu na legbawo la wɔ ɖeka le gbɔgbɔ vɔ̃wo subɔm menye mawu subɔm wole kura o
azɔ nyemedi be miade ha kple gbɔgbɔ vɔ̃wo to trɔ̃subɔlawo ƒe vɔsanu siawo ɖuɖu me o
miate ŋu ano nu le aƒetɔ ƒe kplɔ̃ ŋu vɔ agatrɔ yi aɖanoe le abosam hã ƒe kplɔ̃ ŋu o, eye nenema ke miate ŋu aɖu abolo le aƒetɔ ƒe kplɔ̃ ŋu vɔ agaɖui le abosam hã gbɔ o
nu ka? đe miedi be yewoado dɔmedzoe na aƒetɔa? đe miebu be miesesẽ wuia?
ne ame aɖe di be yeaɖu trɔ̃wo ƒe vɔsanuɖuɖu la ate ŋu aɖui faa, meda mawu ƒe se aɖeke dzi o
gake menye eya ta ame naɖu nu sia o
togbɔ be se aɖeke mexe mɔ nɛ o hã la, ɖewohĩ nuwɔna sia medze tututu be wòawɔ o
miganye ɖokuitɔdilawo o, ke boŋ mibu mia nɔewo ŋu le miaƒe wɔnawo me
azɔ, ne mieyi asime la, miƒle lã ɖe sia ɖe si dzram wole eye migabia be afi kae lãa tso hã o
ne menye nenema o la ɖewohĩ ŋuɖoɖoa aɖe fu na miaƒe dzitsinya
minyae be, xexeame bliboa kple emenu nyuiwo katã nye aƒetɔ la tɔ, eye wòtsɔ wo na mi be miawɔ wo ŋuti dɔ le dzidzɔ me
ne trɔ̃subɔla aɖe kpe mi kristotɔwo be miva ɖu nu kple ye eye wò dzro mi be miayi la, miate ŋu ayi faa
nuɖuɖu ɖe sia ɖe si wòtsɔ ɖo mia kɔme la, miɖui eye migabia be nu kae woɖa hã o
mizi kpi eye miaɖu nua ekema trɔ̃wo ƒe vɔsanuɖuɖunya mava eme si aɖe fu na miaƒe dzitsinya o
gake ne miebe yewoaɖu nua ko ame aɖe gblɔ be wotsɔ nuɖuɖua sa vɔe na trɔ̃wo gbã hafi tsɔ na mi la, ekema migaɖui o, ɖe nu si ame si gblɔ nya sia na mi la abu tso nu si mieɖua ŋuti la ta
le nya sia me la, edze be miabu nu si ame sia gblɔ tso nuɖuɖua ŋuti la ŋu vevie
eye miabia be, nu ka ta wòle be ame bubu ƒe susu nawɔ mi kluviwoe le nu si mienya be enyo la ŋuti?
ne mãte ŋu ada akpe na mawu ɖe nuɖuɖu la ta ko aɖui la, nu ka ta wòle be nana ame bubu nagblẽ nu siawo katã me elabena eya bu be èda vo?
nu si ta megblɔ esia ɖoe nye be ele be miawɔ nu sia nu na mawu ƒe kafukafu, le miaƒe nuɖuɖu kple nunono gɔ̃ hã me
eya ta miganye mɔxenu na ame aɖeke o, eɖanye yudatɔwo, trɔ̃subɔlawo alo kristotɔwo o
nu si nye ya mewɔna la enye be medze agbagba be madze ame sia ame ŋu le nu sia nu me
menye be malè nu si doa dzidzɔ na nye ŋutɔ ɖeɖe ko me ɖe asi o
ke boŋ la mewɔa nu si nyo na ame bubuwo hã be mate ŋu aɖe wo
mito nye afɔtoƒe abe ale si nye hã mezɔa kristo ƒe afɔtoƒe ene
nɔvi lɔlɔ̃tɔwo, enye dzidzɔ nam be mielé nu siwo katã mefia mi la me ɖe asi sesĩe, eye miele wɔwɔm ɖe wo dzi pɛpɛpɛ
miedze na kafukafu!
ke medi be maɖo ŋku nu ɖeka aɖe dzi na mi; eyae nye be srɔ̃nyɔnu ɖe sia ɖe ƒe tatɔ enye srɔ̃ŋutsu eye srɔ̃ŋutsu hã ƒe tatɔ enye kristo eye mawu hã nye tatɔ na kristo
esia tae menyo be ŋutsu natsyɔ avɔ ta alo aɖɔ kuku ne wòle gbe dom ɖa alo le mawunya gblɔm o elabena nuwɔna sia medea bubu eƒe tatɔ kristo ŋu o
nenema ke ne nyɔnu aɖe metsyɔ avɔ ta hafi le gbe dom ɖa alo le nya gblɔm ɖi le amewo dome o la, ekema edo ŋukpe gã aɖe srɔ̃a, elabena efia be mebɔbɔ eɖokui na srɔ̃a o
ne nyɔnu gbe be yematsyɔ avɔ ta o la ekema neko ta boŋ
ke esi wònye ŋukpe be nyɔnu nako ta la, ele be wòatsyɔ avɔ eƒe ta boŋ
mehiã be ŋutsu ya natsyɔ nu ta alo aɖɔ kuku o elabena esia nye eɖokui dada ɖe anyi
ŋutsue nye mawu ƒe ŋutikɔkɔe elabena mawu ŋutɔ ƒe nɔnɔme wòwɔe ɖo, eye nyɔnu hã nye ŋutsu ƒe ŋutikɔkɔe
ŋutsu gbãtɔ si mawu wɔ ɖe xexeame la medo go tso nyɔnu me o ke boŋ nyɔnue do go tso ŋutsua me
hekpe ɖe esia ŋuti la mawu mewɔ adam na eva o ke boŋ evae mawu wɔ be wòado dzidzɔ na adam
eya ta ele be nyɔnu natsyɔ nu eƒe ta dzi abe ŋutsutenɔnɔ ƒe dzesi ene eye abe ɖaseɖiɖi na mawudɔlawo ene
gake minyae nyuie be, mawu ƒe ɖoɖoe nye be ŋutsu kple nyɔnu siaa nahiã wo nɔewo le woƒe agbenɔnɔ me
elabena togbɔ be nyɔnu gbãtɔ do go tso ŋutsu me hã la, tso ɣemaɣi dzi va se ɖe fifia la nyɔnu sia nyɔnu tso mawu, woƒe wɔla, gbɔ
nu kae nye miawo ŋutɔ ƒe susu le nya sia ŋu? enyo be nyɔnu naɖe eƒe ta ɖi ƒuƒlu ko anɔ gbe dom ɖa le amewo domea?
đe dzɔdzɔme ŋutɔ mefia mi be enye ŋukpe be ɖa legbe nanɔ ŋutsu ta oa?
ke enye bubu na nyɔnu be ɖa legbe nanɔ eta, elabena ɖa legbe li nɛ ɖe tatsyɔnu teƒe
nyemedi be ame aɖeke nanɔ nya hem le nu sia ŋu fũ o, elabena nu si ko fiam míele lae nye be, ele be nyɔnu natsyɔ avɔ ta ne wòle gbe dom ɖa alo le nya gblɔm ɖi le amewo dome
hame bubuawo katã lɔ̃ ɖe ɖoɖo sia dzi
nu ɖeka hã gali si ŋu medi be maƒo nu le, elabena nyemelɔ̃ ɖe ale si nuwo le edzi yim la dzi kura o
edze abe ne mieƒo ƒu be yewoaɖu aƒetɔ ƒe nuɖuɖu kɔkɔe la, masɔmasɔ gã aɖe nɔa mia dome ene
mese be nyahehe vivivo, dzrewɔwɔ kple mama ɖe ha kukluiwo me sɔŋ koe nye nu si dzɔna
mexɔe se hã be nu siawo le eme vavã
ẽ, esia doa dzidzɔ na mi ame siwo buna be yewonya nu wu ame bubuwo elabena to esia me miegakɔa mia ɖokuiwo ɖe dzi eye amewo fɔa ŋku ɖe mia dzi
azɔ ne mieva ƒo ƒu ɖe afi ɖeka hele nu ɖum la, menye aƒetɔ ƒe nuɖuɖu kɔkɔe la ɖuɖue nye ema o
mese be nu si dzɔna enye be, ne miesɔ be yewoaɖu nu la, ame aɖewo mekpɔa naneke tsɔna vanae o
ame aɖewo ya tsɔa nu geɖewo vanae
ame siawo ɖua nu siwo woawo ŋutɔ tsɔ vɛ la katã eye wonoa aha muna
evɔ la, ame aɖewo ya nɔa dɔmeɣi
nu ka! enye nyateƒe be nu siawo le edzi yim le mia domea? miate ŋu aɖu nu alo ano aha le aƒe me oa? đe wòle be miado ŋukpe hamea eye miaɖi gbɔ̃ ame siwo si naneke mele oa? esi miele esia wɔm la, ɖe miedi be makafu yewoa? gbeɖe, nyemakafu mi akpɔ o
elabena megblɔ nu si tututu aƒetɔ la ŋutɔ gblɔ le nuɖuɖu kɔkɔe ŋu la na mi xoxo, eye eyae nye be
le zã si me yuda dee asi la, aƒetɔ yesu tsɔ abolo ɖe asi
eye esi wòdo gbe ɖa heda akpe na mawu ɖe eta vɔ la, eŋe eme eye wòtsɔe na eƒe nusrɔ̃lawo hegblɔ na wo bena, “mixɔe ɖu, esiae nye nye ŋutilã si wotsɔ na ɖe mia ta
miwɔ esia ne miatsɔ aɖo ŋku dzinye
”
nenema ke esime woɖu nua vɔ hã la etsɔ wainkplu la eye wògblɔ be, “kplu siae nye mawu kple amegbetɔwo ƒe nubabla yeye le nye ʋu me, ɣesiaɣi si mianoe la, miatsɔe aɖo ŋku dzinye
”
elabena ɣesiaɣi si miaɖu abolo sia, eye miano wain sia la, ekema miele gbeƒã ɖem aƒetɔ la ƒe ku
minɔ esia dzi va se ɖe esime wòagatrɔ ava
eya ta ne ame aɖe aɖu abolo sia eye wòano nu le aƒetɔ la ƒe kplu sia nu madzemadze la, ekema awɔ nu vɔ̃ ɖe aƒetɔ ƒe ŋutilã kple ʋu la ŋu
eya ta ele vevie be ame nadzro eɖokui me akpɔ nyuie hafi aɖu abolo sia eye wòano nu le aƒetɔ ƒe kplua nu
elabena ne ame aɖe katse ɖu abolo sia eye wòno nu le kplu sia nu, le esime mese wɔna sia ƒe vevinyenye gɔme tututu o la, ekema ele mawu ƒe dziku kple ʋɔnudɔdrɔ̃ hem va eɖokui dzi, elabena mebu kristo ƒe ku la ɖe naneke me kura o
esiae na be mia dometɔ geɖewo gbɔdzɔ le ŋutilã me, ɖewo le dɔ lém eye ɖewo ku gɔ̃ hã
ne miedzro mía ɖokuiwo me kpɔ nyuie hafi ɖu aƒetɔ ƒe nuɖuɖu kɔkɔea la, ekema ʋɔnudɔdrɔ̃ alo tohehe aɖeke meli na mí o
ke ne mawu drɔ̃ ʋɔnu mí eye wòhe to na mí la, ɖe wòwɔe be womagabu fɔ mí abe xexeametɔ mamlɛawo ene o
eya ta nɔvi lɔlɔ̃tɔwo, ne mieva be yewoa ɖu aƒetɔ ƒe nuɖuɖu kɔkɔea la, milala va se ɖe esime ame sia ame va ƒo ƒu hafi miadze egɔme
ne dɔ le ame aɖe wum vevie la ekema neɖu nu le aƒe me kpoo, ale be eƒe nuwɔna magahe tohehe va edzii o
nɔviwo, ne meva ɖo mia gbɔ hã míalé nya mamlɛawo akpɔ
azɔ la, nɔviwo, medi be maŋlɔ nu na mi tso nunana tɔxɛ siwo gbɔgbɔ kɔkɔe la naa mía dometɔ ɖe sia ɖe la ŋu, elabena nyemedi be nugɔmemasemase aɖeke nanɔ wo ŋu o
miaɖo ŋku edzi be hafi miazu kristotɔwo la, mietso legba ɖeka gbɔ yi bubu gbɔ, legba siwo mate ŋu agblɔ nya ɖeka pɛ gɔ̃ hã o
ke azɔ la, miele go dom ame aɖewo eye wole gbɔgblɔm na mi bena yewoate ŋu agblɔ nya siwo mawu ƒe gbɔgbɔ la gblɔ la na mi
ale ke miawɔ anya be mawue de nya siawo wo me loo alo alakpa dam wole? mido wo kpɔ ale
ame sia ame si tsɔ mawu ƒe gbɔgbɔ le nu ƒom la, mate ŋu agblɔ nya vɔ̃ aɖeke ɖe yesu ŋu o, eye ame aɖeke mate ŋu agblɔ nyateƒetɔe be “yesu nye aƒetɔ” o, negbe to gbɔgbɔ kɔkɔe la ƒe kpekpeɖeŋu me ko
azɔ la, mawu naa nunana tɔxɛ ƒomevi geɖewo mí, gake gbɔgbɔ kɔkɔe ɖeka ma koe nye wo katã ƒe dzɔtsoƒe
dɔ vovovowo li míawɔ na mawu, ke aƒetɔ ɖeka ma ko subɔm míele
mawu toa mɔ vovovowo dzi wɔa eƒe dɔ le míaƒe agbenɔnɔ me, ke mawu ɖeka ma ke koe wɔa eƒe dɔ to mí ame siwo katã nye etɔwo la dzi
gbɔgbɔ kɔkɔe la ɖea mawu ƒe ŋusẽ fiana toa mía dometɔ ɖe sia ɖe me eye wòtoa esia dzi kpena ɖe hame blibo la ŋu
gbɔgbɔ la naa ŋutete ame aɖe be wòaɖo aɖaŋu nyuie; ame bubu anyo ŋutɔ le nusɔsrɔ̃ kple nufiafia me eye esiae nye eya hã ƒe nunana tso gbɔgbɔ ma ke gbɔ
enaa xɔse tɔxɛ ame aɖe eye wònaa dɔyɔyɔ ƒe ŋusẽ ame bubu
enaa ŋusẽ ame aɖewo be woawɔ nukunuwo eye wònaa nyagblɔɖi kple mawunyagbɔgblɔ ƒe ŋusẽ ame bubuwo! enaa ŋusẽ ame aɖewo be woanya nenye gbɔgbɔ vɔ̃woe le nu ƒom to ame siwo gblɔ be mawu ƒe nya gblɔm yewole la dzi loo alo nenye mawu ƒe gbɔgbɔ le nu ƒom nyateƒe
hekpe ɖe esia ŋu la, enaa ŋusẽ ame aɖe be wòate ŋu agblɔ gbe si mesrɔ̃ kpɔ o eye wònaa ŋusẽ ame bubuwo, ame siwo hã menya gbe ma o la, be woase nu si gblɔm nuƒola la le gɔme
gbɔgbɔ kɔkɔe ɖeka ma ke koe naa ŋusẽ kple nunana siawo katã eye wòtiaa esi dze na mía dometɔ ɖe sia ɖe la naa mí
ŋutinu geɖewo le míaƒe ŋutilã ŋu, ke ŋutinu geɖe siawo la, ŋutilã ɖeka ko wozuna ne wotsɔ wo katã ƒo ƒui
nenema tututue wòle le kristo ƒe “ŋutilã” gome hã
elabena wotsɔ gbɔgbɔ ɖeka ma de mawutsita na mí katã ɖe ŋutilã ɖeka me, eye mí katã mieno gbɔgbɔ ɖeka ma, eɖanye yudatɔ o, alo griktɔ o, loo alo ablɔɖevi o
ẽ, ŋutinu geɖewo le ŋutilã la ŋu, menye ŋutinu ɖeka koe wɔ ŋutilã o
ne afɔ agblɔ be, “nyemenye ŋutilã ƒe akpa aɖe o, elabena nyemenye asi o” la, mefia be eya ta afɔ menye ŋutinu abe bubuawo ene o
nu ka nãbu ne èse to wògblɔ be, “nyemenye ŋutilã la ƒe akpa aɖeke o, elabena to ko menye, nyemenye ŋku o”? đe esia awɔe be megade blibo abe ŋutinu ɖeka ene oa?
ne ŋutilã blibo la nye ŋku ko la, ekema ale ke wòawɔ hafi ase nu? alo, ne wò ŋutilã blibo la nye to gã ɖeka la, ale ke nãwɔ hafi ase nane ƒe ʋeʋẽ?
ke, menye nenemae mawu wɔ mí o
ewɔ míaƒe ŋutilã ƒe ŋutinu geɖewo eye wòtsɔ ŋutinu ɖe sia ɖe ɖo afi si tututu wòdi be wòanɔ
míaƒe ŋutilã anye nu wɔnuku aɖe ne wònye ŋutinu ɖeka koe wɔe!
eya ta mawu wɔ ŋutinu geɖewo ke ŋutilã ɖeka koe li
ŋku mate ŋu agblɔ na asi be, “nyemehiã wò o
” ta mate ŋu agblɔ na afɔ be, “nyemehiã wò o
ŋutinu siwo míabu be wonye nu gblɔewo eye womele vevie o la woe nye esiwo hiã wu
ẽ, dzi dzɔ mí ŋutɔ be ŋutinu aɖewo le mía ŋu eye wodzena abe bubu mele wo ŋu o ene
míeɣlaa ŋutinu siwo ame bubuwo makpɔ o,
ke míeɣlaa ŋutinu siwo ame bubuwo ate ŋu akpɔ la nenema o
ale mawu wɔ ŋutilã le mɔ sia nu be míatsɔ bubu kple beléle ana ŋutinu tɔxɛ aɖewo ne menye nenema o la, adze abe ɖe womele vevie tutu o ene
nu sia naa dzidzɔkpɔkpɔ nɔa ŋutinuwo dome ale ŋutinuawo tsɔa beléle naa wo nɔewo abe woawo ŋutɔ ke ene
ne fukpekpe va ŋutinu ɖeka dzi la, ŋutinu bubuawo katã kpea fu kplii, ke ne wode bubu ŋutinu ɖeka ŋu la, bubuawo katã tsoa aseye
nu si mele agbagba dzem be magblɔ lae nye esi
mi katã mieƒo ƒu zu kristo ƒe ŋutilã ɖeka eye mía dometɔ ɖe sia ɖe nye eƒe ŋutinu ɖeka si le vevie
nu siawoe nye ɖoƒe siwo wòɖo ɖe eƒe hame si nye eƒe ŋutilã me la dometɔ aɖewo
gbãtɔ, aposotolowo, evelia, nyagblɔɖilawo, etɔ̃lia, nufialawo, emegbe, nukunuwɔlawo, dɔyɔlawo, kpekpeɖeŋunalawo; dɔdzikpɔlawo, ame siwo ƒoa nu kple gbegbɔgblɔ siwo womesrɔ̃ kpɔ o
ame sia amee nye apostoloa? ao! ame sia amee nye mawunyagblɔlaa? ao! ame sia amee nye nufialaa? đe ŋusẽ le ame sia ame si be wòawɔ nukunuwoa?
đe ame sia amee ate ŋu ayɔ dɔ dɔnɔwoa? kura o! đe mawu na ŋusẽ mía dometɔ ɖe sia ɖe be míaƒo nu le gbe siwo míesrɔ̃ kpɔ o la mea? đe ame sia amee ate ŋu ase nu si gbe bubu gblɔlawo le gbɔgblɔm eye wòaɖe egɔmea?
ao, ke midze agbagba be miaƒe asi nasu nunana siwo le vevie wu esiawo la, dzi
gbã la, mina maƒo nu na mi tso nu bubu aɖe si nyo wu esiawo katã la ŋu
ne metsɔ amewo kple mawudɔlawo ƒe gbegbɔgblɔ ƒo nui, evɔ lɔlɔ̃ mele asinye o la, ɖeko mele abe gakogoe alo ayawagba ƒe ɖiɖi ene
ne nyagblɔɖi ƒe nunana le asinye, eye nunya katã hã le asinye be mate ŋu ase nuɣaɣlawo gɔme, eye ne xɔse le asinye be maɖe gbe na towo be woaho, evɔ lɔlɔ̃ mele asinye o la, nyemenyo na naneke o
nenye ɖe matsɔ nu sia nu si le asinye la ana ame dahewo eye mana woatɔ dzom gake nyemelɔ̃a amewo o la, viɖe aɖeke kura manɔ nu sia ŋu o
lɔlɔ̃ gbɔa dzi ɖi blewuu eye wònyoa dɔme
lɔlɔ̃ mebiã ŋu hã o; meƒoa adegbe o eye medana o
lɔlɔ̃ medoa eɖokui ɖe dzi o, media eɖokui tɔ o eye mefiaa amemabumabu hã o
lɔlɔ̃ mebiaa dzi o, meléa ehavi ɖe dɔme o eye medea dze si nu vɔ̃ siwo amewo wɔ ɖe eŋu ɖi o
lɔlɔ̃ medzɔa dzi le nu madzɔmadzɔ ŋu o, ke ekpɔa dzidzɔ le nyateƒe la me
lɔlɔ̃ mena ta o, ekana ɖe nu dzi ɣesiaɣi, ekpɔa mɔ ɣesiaɣi eye wòdoa vevi nu ɣesiaɣi
lɔlɔ̃ la nu metsina gbeɖe o
nyagblɔɖiwo katã nu ava yi, afi si aɖeyeye gbɔgblɔ le la atɔ; eye afi si sidzedzi le la, enu ava yi
elabena míenya nu afã kple afã eye míegblɔa nya ɖi afã kple afã,
gake ne blibodede va la ekema nu si mede blibo o la, abu ɖa
ele ale
esi menye ɖevi la, meƒo nu eye mebu tame abe ɖevi ene
ke esi metsi la, nye susuwo tsi sãa wu nye ɖevimesusuwo eye azɔ la meɖe asi le ɖevimenuwo ŋu
ke azɔ la nu siwo li la ƒe vɔvɔli ko kpɔm míele, emegbe míakpɔ nuawo ŋkume kple ŋkume
azɔ la menya nu afã kple afã emegbe la, manyae blibo, abe ale si wonyam keŋkeŋkeŋ egbea ene
nu etɔ̃e nɔa anyi ɖaa
esiawoe nye xɔse, mɔkpɔkpɔ kple lɔlɔ̃, eye nu si ƒo wo katã tae nye lɔlɔ̃
mina lɔlɔ̃ nanye miaƒe taɖodzinu gãtɔ, ke mibia nunana tɔxɛ siwo gbɔgbɔ kɔkɔe la nana hã, vevietɔ nyagbɔgblɔɖi ƒe nunana hena mawu ƒe nyawo gbɔgblɔ
ke ne wò nunanae nye be nãte ŋu agblɔ “gbe bubuwo” si gɔmee nye nãƒo nu le gbe siwo mèsrɔ̃ kpɔ o me la, ãnɔ nu ƒom na mawu ko, ke menye na amewo o, esi amewo mate ŋu ase wò nyawo gɔme o ta
àƒo nu kple gbɔgbɔ la ƒe ŋusẽ ke wò nuƒoƒo la katã anye nya ɣaɣla
ke ame si gblɔa nya ɖi eye wògblɔa mawu ƒe nya la, le kpekpeɖeŋu nam ame bubuwo be woatsi le aƒetɔ la me eye wòle ŋusẽ dom wo hele akɔ fam na wo
ale ame si “gblɔa gbe bubuwo” la, kpena ɖe eɖokui ŋu eye wòtsina le gbɔgbɔ me, ke ame si gblɔa nya ɖi eye wògblɔa nya siwo tsoa mawu gbɔ la, kpena ɖe hame blibo la ŋu be wòatsi le kɔkɔenyenye kple dzidzɔkpɔkpɔ me
madi be “gbe bubuwo gbɔgblɔ” ƒe nunana nanɔ mia dometɔ ɖe sia ɖe si, ke nu si wu esiae nye madi be mi katã miate ŋu agblɔ nya ɖi, agblɔ mawu ƒe nya elabena esia nye ŋusẽ gã kple ŋusẽ si ŋu viɖe le wu woagblɔ gbe manyamanyawo, negbe ne miate ŋu aɖe nya siwo miegblɔ la gɔme na amewo emegbe ale be woawo hã nakpɔ viɖe aɖe tso wo me
xɔ̃nye lɔlɔ̃awo, ne nye ŋutɔ mava aƒo nu na mi le gbe si mienya o me la, viɖe ka wòanye na mi? ke ne magblɔ nu si mawu ɖe fiam, kple nu siwo menya, kple nu siwo le eme va ge kpakple mawu ƒe nya si nye nyateƒea la, nu siawoe miehiã eye woawoe akpe ɖe mia ŋu
mate ŋu atsɔ kpẽwo alo kasaŋkuwo aɖo kpɔɖeŋu afia be nyagbɔgblɔ le gbe siwo míenya me la, le vevie wu le gbe siwo míenya o la me
ame aɖeke manya ha si kum wole o, negbe ɖe ko woku gbeɖiɖi ɖe sia ɖe pɛpɛpɛ eme kɔ
ne aʋakpẽkula meku gbeɖiɖiawo pɛpɛpɛ o la, ale ke asrafoawo awɔ hafi anya be wole yewo yɔm na aʋakpekpe?
nenema ke ne ègblɔ nya na ame aɖe le gbe si menya o me la, ale ke wòawɔ hafi anya nya si gblɔm nèle? asɔ kple nãnɔ nu ƒom le xɔ si me ame aɖeke mele o la me
mebu be gbe vovovo alafa nanewo le xexeame eye wo katã nye gbe xɔasiwo na wo gblɔlawo,
ke womenye naneke na nye ya o
ame si aƒo nu nam le gbe siawo dometɔ ɖeka me la, anye amedzro nam eye nye hã manye amedzro nɛ
esi miele didim vevie alea be yewoaxɔ nunana tɔxɛwo tso gbɔgbɔ kɔkɔe la gbɔ la, mibia nu nyuitɔ kekeakee; mibia nu siwo anye viɖe vavãwo na hame blibo la
ne wona nunana ame aɖe be wòate ŋu agblɔ nya le gbe manyamanyawo me la, ele be wòado gbe ɖa be woana nunana ye be yeanya nu si yegblɔ ale be yeate ŋu aɖe egɔme na amewo emegbe
elabena ne mado gbe ɖa le gbe si nyemenya o me la, nye gbɔgbɔ ado gbe ɖa gake nyemanya nya si megblɔ o
ekema nu ka mawɔ? mawɔ nu eve siawo
mado gbe ɖa le gbe manyamanyawo me eye magado gbe ɖa le gbe nyanyɛ la me ale be ame sia ame nase egɔme
madzi ha le gbe manyamanyawo me eye magadzii le gbe nyanyɛ la hã me ale be mase kafukafuha si dzim mele la gɔme
elabena ne èkafu mawu eye nèda akpe nɛ le gbɔgbɔ me ko kple nuƒoƒo le gbe bubu me la, ale ke ame siwo mese nu si wɔm nèle gɔme o la, ate ŋu akafu mawu kple wò? ale ke woate ŋu akpe ɖe ŋuwò miada akpe na mawu ne womese nu si gblɔm nèle la gɔme o?
àte ŋu anɔ akpe dam vevie gake manye kpekpeɖeŋu aɖeke na ame bubuawo o
meda akpe na mawu be “megblɔa gbe manyamanyawo” le ɖokuinye si wu mia dometɔ ɖe sia ɖe
ke ne míele mawu subɔm le hame la, anyo be magblɔ nya atɔ̃ siwo gɔme amewo ase eye woanye kpekpeɖeŋu na wo wu magblɔ nya akpe ewo “ ɖe gbe manyamanyawo me
”
nɔvi lɔlɔ̃awo; migazu abe ɖeviwo ene le nu siawo gɔmesese me o
mizu abe ɖevi maɖifɔwo ene le ɖoɖowɔwɔ ɖe nu vɔ̃ wɔwɔ ŋu me, ke mizu ŋutsu nugɔmeselawo le nya siawo tɔgbi gɔmesese me
wogblɔe na mí le nubabla xoxoa me be, mawu aɖo amewo ɖa tso anyigba bubuwo dzi be woaƒo nu na eƒe amewo le dzrogbewo me, ke le ɣemaɣiwo me gɔ̃ hã la, womaɖo to wo o
ale miakpɔe be “nuƒoƒo le gbe bubuwo me” menye mawu ƒe ŋusẽ ɖeɖefia mawu ƒe amewo o, ke boŋ enye ɖeɖefia na ame siwo mekpɔ ɖeɖe o
nu si kristotɔwo hiã lae nye nyagbɔgblɔɖi si nye gbeƒãɖeɖe mawu ƒe nyateƒenya detoawo; ke dzimaxɔsetɔwo mele klalo nɛ o
hekpe ɖe esia ŋu la, ne ame si mekpɔ ɖeɖe o, alo ame si si nunana siawo mele o, ava miaƒe sɔleme eye wòase mi katã mianɔ gbe bubuwo gblɔm la, abu mi tsukunɔwoe
ke ne mi katã miegblɔ nya ɖi eye miegblɔ mawu ƒe nya la, togbɔ be xɔsetɔwoe miegblɔna nya siawo na hã la, ame aɖe si mekpɔ ɖeɖe o, alo kristotɔ yeye aɖe si va eye mese nu siawo gɔme o la, nyagbɔgblɔ siawo katã ana wòadze sii be nu vɔ̃ wɔla yenye
ekema nya sia nya si wòase la, awɔ dɔ ɖe eƒe dzitsinya dzi
esime wòle to ɖom la, ahe eƒe susu ɣaɣlawo ɖe go, adze klo asubɔ mawu eye wòaɖe gbeƒã be vavã mawu le mia dome le afi ma
enyo nɔvinyewo, mina míalé nya siwo katã gblɔm mele la nu aƒo ƒui azɔ
ne miekpe ta la, ame aɖewo adzi ha, ame bubu aɖe afia nu alo agblɔ gbedeasi tɔxɛ aɖe si mawu nɛ alo agblɔ nya le gbe manyamanya aɖe me, alo aɖe nya si ame bubu aɖe le gbɔgblɔm le gbe manyamanya aɖe me la gɔme
ke ele be nu sia nu si woawɔ la nanye viɖe na ame sia ame eye wòatu wo ɖo ɖe aƒetɔ la me
ame siwo aƒo nu le gbe manyamanyawo me la mawu eve alo etɔ̃ o
woaƒo nu ɖekaɖekae eye ele be ame aɖe nanɔ klalo aɖe nu si gblɔm wole la gɔme
ke ne ame aɖeke meli aɖe nyaawo gɔme o la, ekema mele be woaƒo nu sesĩe o, ke boŋ woaƒo nu na wo ɖokuiwo kple mawu ko le gbe manyamanya la me ke menye sesĩe na ameha la o
ale nyagblɔɖilawo la, ame eve alo ame etɔ̃ nagblɔ nya ɖi eye ame mamlɛawo nadzro nu siwo gblɔm wole la me kpɔ nyuie
ke nenye be ɖeɖefia aɖe vana ame siwo bɔbɔ nɔ anyi dometɔ aɖe la, ekema ame gbãtɔ nazi ɖoɖoe ana mɔ nɔvia
ale ame siwo katã si nyagbɔgblɔɖi ƒe nunana le la ate ŋu aƒo nu ɖekaɖeka eye ame sia ame nasrɔ̃ nu eye nu si wòsrɔ̃ la nade dzi ƒo nɛ eye wòakpe ɖe eŋu
miɖo ŋku edzi be ame si xɔ gbedeasi aɖe tso mawu gbɔ la, ate ŋu azi eɖokui dzi alo alala va se ɖe esime wòaɖo edzi be wòaƒo nu
mawu menye ame si lɔ̃na be woawɔ nuwo basabasa o; elɔ̃a nuwo wɔwɔ ɖe ɖoɖo nyui nu abe ale si wòle le hame bubuwo katã me ene
ele be nyɔnuwo nazi ɖoɖoe le hamea ƒe takpekpewo me
womade nu nyameɖeɖewo me o, elabena wole ŋutsuwo te abe ale si se la hã fia ene
ne nya aɖe le wo si woabia la, woabia wo srɔ̃wo le aƒe me elabena mesɔ be nyɔnuwo naɖe woƒe susuwo afia le hamea ƒe takpekpewo me o
mietsi tre ɖe ɖoɖo sia ŋua? đe miebu be nunyanya tso mawu ŋu dze egɔme eye wòwu enu kple mi korintotɔwoa? mieda vo!
ele be mi ame siwo gblɔna be wona nyagbɔgblɔɖi ƒe nunana alo ŋusẽ tɔxɛ bubu aɖe yewo tso gbɔgbɔ kɔkɔe la gbɔ la nanye ame gbãtɔ siwo anya be nu si gblɔm mele la nye se tso aƒetɔ la ŋutɔ gbɔ
gake ne ame aɖe gbe nya siawo xɔxɔ kokoko la, migblẽe ɖe eƒe numanyamanya me
eya ta, nɔvi xɔsetɔwo, midi vevie be miazu nyagblɔɖilawo ale be miate ŋu agblɔ mawu ƒe nya eme nakɔ eye migagblɔ kpɔ be, “nuƒoƒo le gbe bubuwo me” nye nu gbegblẽ o;
ke boŋ mikpɔ egbɔ be yewowɔ nu sia nu nyuie to mɔ nyuitɔ dzi le ɖoɖo nyuitɔ me
azɔ la, nɔviwo, mina maɖo ŋku nu si tututu nyanyui la nye la dzi na mi, elabena nyanyui la metrɔ o; nyanyui ma kee megblɔ na mi kpɔ
miexɔe nyuie tsã kple fifia siaa elabena mieɖo miaƒe xɔsɛ la anyi sesĩe ɖe nya wɔnuku sia dzi
nyanyui sia kee aɖe mi ne miegalé edzixɔse me ɖe asi sesĩe ko
ke ne meɖe mi o la, ekema ɖe miexɔ edzi se tututu zi gbãtɔ o
mena mienya nu si wogblɔ nam tso gɔmedzedzea ke be kristo ku ɖe míaƒe nu vɔ̃wo ta abe ale si ŋɔŋlɔ kɔkɔe la gblɔ be wòaku ene;
woɖii eye le ŋkeke etɔ̃ megbe la, efɔ tso yɔdo la me abe ale si nyagblɔɖilawo gblɔe do ŋgɔe ene
petro kpɔe gbã eye emegbe “ame wuieveawo” dometɔ bubuawo hã kpɔe
le esia megbe la, kristotɔwo wu alafa atɔ̃ kpɔe zi ɖeka
ame siawo dometɔ aɖewo gale agbe ke ɖewo hã ku
yakobo kpɔe eye emegbe la apostoloawo katã kpɔe
nyee nye ame mamalɛa kpɔe le ame bubuawo katã megbe abe ɖe wotsi megbe akpa hafi dzim na ekpɔkpɔ ene
elabena nyee nye apostoloawo katã dome suetɔ eye le ale si mewɔ fu mawu ƒe hamea ta la, mele be woayɔm gɔ̃ hã be apostolo hafi o
ke nu sia nu si menye fifia la tso mawu ƒe dɔmenyo kple amenuveve si tɔgbi wòkɔ ɖe dzinye la gbɔ, eye menye dzodzroe o
elabena mewɔ dɔ sesĩe wu apostolo bubuawo katã, evɔ le nyateƒe me la, menye nyee le ewɔm o, ke mawue le ewɔm le menye, be yeayram
nenye nyee alo woawoe wɔ dɔ sesĩe wu hã la, vovototo aɖeke mele eme o
nu vevitɔe nye be míegblɔ nyanyui la na mi eye miexɔe se
ke miɖo nya sia ŋu nam
esi miexɔ nya si míegblɔ na mi se be kristo fɔ tso ame kukuwo dome ɖe, nu ka ta mia dometɔ aɖewo le gbɔgblɔm be ame kukuwo magatsi tsitre o mahã?
elabena ne ame kukuwo ƒe tsitretsitsi meli o la, ekema womefɔ kristo hã ɖe tsitre o
eye ne womefɔ kristo ɖe tsitre o la, ekema viɖe aɖeke mele míaƒe mawunyagbɔgblɔ me o, eye míaƒe mawu dzixɔse nye nu gbɔlo kple nu dzodzro kpakple nu si ŋu mɔkpɔkpɔ aɖeke mele o,
eye mí apostolowo katã míenye alakpatɔwo elabena míegblɔ be mawu fɔ kristo tso yɔdo me
ke ne womefɔ kristo ɖe tsitre hafi o la ekema mienye alakpatɔwo
nenye be ame kukuwo metsia tsitre o la, ekema kristo ganye ame kuku kokoko
ekema mienye bometsilawo be miaganɔ mawu dzi xɔm se kokoko be eɖe mi eye be fɔbubu li na mi ɖe miaƒe nu vɔ̃wo ta
ne ele nenema la, ekema kristotɔ siwo katã ku la bu
eye ne kristotɔnyenye nye viɖe na mí fifia le agbe sia me ɖeɖeko la, ekema míenye nublanuitɔ gãtɔwo wu amewo katã
ke nyateƒe lae nye be kristo tsi tsitre tso ame kukuwo dome vavã eye wòzu gbãtɔ na ame akpe akpe siwo ava tsi tsitre gbe ɖeka
ku va xexeame le nu si ame ɖeka, adam, wɔ la ta eye le nu si ame bubu sia, kristo, wɔ la ta la, tsitretsitsi tso ame kukuwo dome li azɔ
ame sia ame kuna elabena mí katã míedo ƒome kple adam eye míedzɔ tso eƒe ƒome si wɔ nu vɔ̃ la me eye afi sia afi si nu vɔ̃ nɔna la, ku nɔa anyi
ke ame siwo katã do ƒome kple kristo la agatsi tsitre
ame sia ame atsi tsitre le eya ŋutɔ ƒe ɣeyiɣi dzi
kristo tsi tsitre gbã eye ne kristo gatrɔ va la, eƒe amewo katã agagbɔ agbe
le ema megbe la, kristo aɖu futɔ ɖe sia ɖe ƒomevi dzi, nuwuwua ava eye wòatsɔ fiaɖuƒe la ade asi na mawu, fofo la
eya ta kristo aɖu fia va se ɖe esime wòaɖu eƒe futɔwo katã dzi
eye wòaɖu futɔ mamlɛtɔ, ku, gɔ̃ hã dzi
woaɖu eya hã dzi eye woaɖee ɖa
elabena fofo la tsɔ dziɖuɖu kple ŋusẽkpɔkpɔ ɖe nu sia nu dzi na kristo, ke kristo meɖu fofo la ŋutɔ, ame si tsɔ ŋusẽ sia nɛ be wòaɖu dzi la, ya dzi o
ne kristo ɖu dzi le aʋa si wɔm wòle kple eƒe futɔwo katã me mlɔeba la, ekema eya, mawu vi la, atsɔ eya ŋutɔ hã ade fofoa ƒe ɖoɖowo te, ale be mawu, ame si na dziɖuɖui ɖe nu bubu ɖe sia ɖe dzi la, azu tatɔ, dziɖula gãtɔ
ne ame kukuwo magatsi tsitre o la, ekema viɖe kae le mawutsidedeta na amewo ɖe ame kukuwo nu me? nu ka tae wòle be miawɔe ne miexɔe se be ame kukuwo magatsi tsitre o?
eye nu ka ta wòle be míatsɔ míaƒe agbe ade xaxa me anɔ ku ƒe asime ɣesiaɣi?
enye nyateƒe be menɔa ku ƒe asime gbe sia gbe
esia nye nyateƒe abe ale si medana le miaƒe tsitsi le aƒetɔ la me ta ene
eye viɖe kae le avuwɔwɔ kple lã wɔadã mawo, efesotɔwo, me ne wòanye ɖe viɖe si makpɔ le agbe sia me le anyigba sia dzi ta ko? ne míaganɔ agbe le ku megbe o la, ekema anyo be míaɖu nu, ano nu eye míakpɔ dzidzɔ, elabena etsɔ míaku eye nu sia nu ase afi ma
migana ame siwo gblɔa nya siawo la nado lã mi o
ne mieɖo to wo la, miade asi nuwɔwɔ me abe woawo ke ene
miwɔ susu ŋudɔ eye miadzudzɔ nu vɔ̃ wɔwɔ
ŋu nakpe mi elabena mia dometɔ aɖewo menye kristotɔwo o eye womedze si mawu gɔ̃ hã o
ke ame aɖe abia be, “ale ke ame kukuwo awɔ hafi agagbɔ agbe? ŋutilã ka tɔgbie anɔ wo si?”
biabia sia nye abunɛtɔwo ƒe biabia! miakpɔ ŋuɖoɖoa le miawo ŋutɔ miaƒe agblewo me! ne mietsɔ nuku aɖe de tome la, metsina zua ati o, negbe ɖe ko “wòaku” gbã hafi
eye ne nuku la mie la, nu miemie la toa vovo sãa tsoa nuku si mieƒã gbã la gbɔ
nu si miede tome la nye bliku ƒuƒu sue aɖe ko alo nuku bubu aɖe si mieƒã
emegbe la, mawu naa dzedzeme dzeani yeye aɖee; nɔnɔme si eya ŋutɔ di be wòanɔ esi
ati bubu ƒomevi doa go tsoa nuku ɖe sia ɖe ƒomevi me
abe ale si nuku kple ati ƒomevi vovowo li ene la, nenema kee ŋutilã ƒomevi vovovowo hã li
amegbetɔwo, lãwo, tɔmelãwo kple xeviwo ƒe ŋutilãwo to vovo
nuwɔwɔ siwo le dziƒo la ƒe nɔnɔme to vovo sãa tso esiwo le anyigba dzi tɔ gbɔ
nenema kee, woƒe nyonyo kple ŋutikɔkɔe hã to vovo tso mia tɔ gbɔe
ŋutikɔkɔe aɖe ƒomevi le ɣe si eye ŋutikɔkɔe ƒomevi bubu le ɣleti kple ɣletiviwo hã si eye ɣletiviwo to vovo tso wo nɔewo gbɔ le nyonyo kple keklẽ me
nenema ke míaƒe anyigbadziŋutilã siwo kuna eye wonyunyɔna la to vovo tso ŋutilã siwo anɔ mía si ne míetsi tsitre la gbɔ, elabena woawo ya magaku gbeɖe o
ŋutilã siwo nye mía tɔ fifia la ɖea fu na mí elabena woléa dɔ eye wokuna, ke ŋutikɔkɔe ayɔ wo me ne míeva tsi tsitre
ẽ, wonye ŋutilã siwo gbɔdzɔna eye wokuna fifia, ke ne míeva tsi tsitre la, ŋusẽ ayɔ wo me fũ
wonye dzɔdzɔmeŋutilãwo ko le ku me, ke ne míeva tsi tsitre la, woanye gbɔgbɔmeŋutilãwo, elabena abe ale si amegbetɔwo ƒe ŋutilã dzɔdzɔmetɔwo li ene la, nenema kee ŋutilã siwo nye gbɔgbɔmetɔwo hã li
ŋɔŋlɔ kɔkɔe la gblɔe na mí be, “ame gbãtɔ, adam, zu luʋɔ gbagbe
” ke adam mamlɛtɔ la zu gbɔgbɔ si na agbe
ale menye gbɔgbɔmetɔ enye gbãtɔ o, ke boŋ dzɔdzɔmetɔ lae, eya megbe hafi gbɔgbɔmetɔ va
wowɔ adam tso anyi me; ke kristo ɖi tso dziƒo va
ŋutilã le amegbetɔ ɖe sia ɖe si abe adam tɔ ene
wowɔe tso anyi me ke ame siwo katã zu kristo tɔ la, kristo ƒe ŋutilã tɔgbi, si anye ŋutilã si tso dziƒo la, anɔ wo si
abe ale si adam ƒe ŋutilã tɔgbi le mía dometɔ ɖe sia ɖe si fifia ene la, nenema kee kristo ƒe ŋutilã tɔgbi anɔ mía si gbe ɖeka
nɔvinyewo, megblɔ esia na mi
anyigbadziŋutilã si nye lã kple ʋu la, mate ŋu ayi mawu ƒe fiaɖuƒe la me o
míaƒe ŋutilã siwo gblẽna la menye ŋutilã nyuitɔ siwo anɔ agbe tegbee o
ke mele nya ɣaɣla wɔnuku sia gblɔm na mi
mí katã míaku o, ke woana ŋutilã yeyewo mí katã
nu siawo katã ava eme le aɖabaƒoƒo ɖeka me ne woaku kpẽ mamlɛtɔ
elabena woaku kpẽ aɖe tso dziŋgɔli me eye kristotɔ siwo katã ku la atsi tsitre enumake kple ŋutilã yeye siwo maku akpɔ o, eye mí ame siwo gale agbe la, woana ŋutilã yeyewo míawo hã enumake
elabena ele be woatrɔ míaƒe anyigbadziŋutilã siwo le mía si fifia eye woate ŋu aku la woazu dziƒoŋutilã siwo mate ŋu agblẽ o, ke boŋ woanɔ agbe tegbee
ne eva dzɔ alea la, ekema ŋɔŋlɔ kɔkɔe la me nyawo ava eme be, “womi ku le dziɖuɖu me
”
o, ku afi ka wò dziɖuɖu la le? o, ku afi ka wò ti la le?
elabena ku ƒe ti enye nu vɔ̃, eye nu vɔ̃ ƒe ŋusẽ enye se la
míeda akpe na mawu le esiawo katã ta! eyae wɔ mí dziɖulawoe to yesu kristo mía aƒetɔ la dzi!
eya ta nɔvi lɔlɔ̃awo, esi kakaɖedzi li be míava ɖu dzi ta la, misẽ ŋu eye minɔ te
mina miaƒe dɔwɔwɔ le aƒetɔ la me nagbã go ɖaa si; elabena mienya bena nu sia nu si miawɔ na aƒetɔ la la, mazu dzodzro akpɔ abe ale si wòanɔ ne tsitretsitsi aɖeke meli ene o
azɔ la, se siwo le ga si dzɔm miele be yewoaɖo ɖa kristotɔ siwo le yerusalem ŋu la woe nye esiawo
se siawo kee mede na hame siwo le galatia
le kwasiɖa ɖe sia ɖe gbe la ele be mia dometɔ ɖe sia ɖe natsɔ ga si wòkpɔ le kwasiɖa me la ƒe akpa aɖe adzra ɖo eye wòawɔ eŋutidɔ na nunana sia
ga home la ku ɖe home si aƒetɔ la kpe ɖe amea ŋu wòkpɔ la ŋu
migalala va se ɖe esime mava afi ma hafi miadze agbagba be yewoadzɔ ga home la katã zi ɖeka o
ne meva la, maŋlɔ agbalẽ akpe ɖe miaƒe lɔlɔ̃ ƒe nunana la ŋu aɖo ɖe yerusalem to dɔla nuteƒewɔla aɖe si miawo ŋutɔ miatia la dzi
eye ne anyo be nye hã mayi kplii la, ekema míate ŋu azɔ afɔ ɖeka
made makedonia gbã hafi ava kpɔ mi ɖa, ke manɔ afi ma ɣeyiɣi kpui aɖe ko
ate ŋu ava eme be manɔ miawo gbɔ wòadidi wu, ɖewohĩ le vuvɔŋɔli blibo la katã me, eye miado mɔm mayi teƒe bubu
nyemegadi azɔ be makpɔ mi ɖa ɣeyiɣi kpui aɖe ko eye matso eme o
medi be mava nɔ anyi sẽe ne aƒetɔ la aɖe mɔ nam
manɔ efeso le afi sia va se ɖe pentekoste ƒe ŋkekenyui la dzi,
elabena mɔnukpɔkpɔ tɔxɛ aɖe li nam be magblɔ mawunya eye mafia nu le afi sia
mɔnukpɔkpɔ geɖewo li ke futɔwo hã sɔ gbɔ
ne timoteo va la, mina eƒe mo nadze anyi elabena ele aƒetɔ la ƒe dɔ wɔm abe nye ke ene
migana ame aɖeke nado vloe alo agbe toɖoɖoe, be enye ɖekakpui ta o, ke mina wòakpɔ dzidzɔ le ɣeyiɣi si wòanɔ mia dome la me, eye miaɖoe ɖem
mele mɔ kpɔm be makpɔe kaba kple ame bubu siwo trɔ gbɔna
meɖe kuku na apolo be eya kple ame bubuwo nava kpɔ mi ɖa, ke ebu be menye mawu ƒe ɖoɖo wònye na ye be yeayi fifia o
ava mia gbɔ emegbe ne mɔnu aɖe ʋu nɛ
minɔ ŋudzɔ be miadze si gbɔgbɔme ƒe dzɔgbevɔ̃ewo
miwɔ nuteƒe na aƒetɔ la
minɔ agbe abe ŋutsuwo ene eye misẽ ŋu
nu sia nu si miawɔ la, miwɔe kple amenuveve kpakple lɔlɔ̃
mieɖoa ŋku stefana kple eƒe ƒomea dzia? woawoe nye ame gbãtɔ siwo zu kristotɔwo le akaya eye wole kpekpeɖeŋu geɖe nam kristotɔwo le afi sia afi
miwɔ nu siwo woaɖo na mi eye miwɔ nu sia nu si miate ŋui la be miakpe ɖe wo kple ame bubu siwo katã tsɔ wo ɖokuiwo sa vɔe abe woawo ene eye wowɔa dɔ sesĩe le mia dome la ŋu
mekpɔ dzidzɔ ŋutɔ be stefana, fortunato kple akaiko va ɖo mía gbɔ be yewoakpɔ mí ɖa
wole kpekpeɖenudɔ siwo miele afĩ sia awɔ nam o la wɔm nam ɖe mia teƒe
wodo dzidzɔ geɖe nam eye wode dzi ƒo nam ŋutɔ
meka ɖe edzi be nenema kee wowɔ na miawo hã
mexɔe se be miekpɔ ŋudzedze le ame siawo kple ame bubu siwo le abe woawo ene la ƒe dɔwɔwɔ ŋu
hame siwo le asia le afii la do gbe na mi
akwila kple priskila kpakple ame bubu siwo katã kpea ta le woƒe aƒe me hena sɔlemedede la hã do gbe na mi
nɔvi siwo katã le afi sia la bia tso asinye be mado gbe na mi na yewo
mido gbe na mia nɔewo kple lɔlɔ̃ si dze la ne miedo go
meŋlɔ agbalẽ sia ƒe nya mamlɛtɔwo kple nye ŋutɔ nye asi
ame sia ame si melɔ̃a aƒetɔ la o la, woaƒo fi adee
aƒetɔ yesu va!
aƒetɔ yesu kristo ƒe lɔlɔ̃ kple amenuveve nanɔ anyi kpli mi katã
metsɔ nye lɔlɔ̃ na mi katã elabena mí katã míenye kristo yesu tɔwo
nɔvinye lɔlɔ̃tɔ siwo le korinto, agbalẽ sia tso nye paulo, ame si mawu ŋutɔ tia be manye aƒetɔ yesu kristo ƒe dɔla kple nɔvinye timoteo gbɔ na mi
míele agbalẽ sia ŋlɔm na miawo ɖeɖe ko o, ke boŋ míele eŋlɔm na nɔvi siwo hã le akaya blibo la katã
mawu, mía fofo kple aƒetɔ yesu kristo ƒe amenuveve kple ŋutifafa nagba go ɖe mia dzi duu
woakafu mawu ame si nye mía aƒetɔ yesu kristo fofo, nublanuikpɔkpɔ fofo kple akɔfafa katã ƒe mawu la,
ame si fa akɔ na mí le míaƒe xaxawo katã me, ale be míawo hã míate ŋu afa akɔ na ame siwo le xaxa me kple akɔfafa si míawo ŋutɔ míexɔ tso mawu gbɔ
abe ale si kristo ƒe fukpekpewo gena ɖe míaƒe agbemee ene la, nenema kee to kristo me míaƒe akɔfafa hã gba goe
ne míexaxa la, miawo ƒe akɔfafa kple ɖeɖe tae; ke ne wofa akɔ na mí la, miawo ƒe akɔfafa tae, esia dea dzigbɔgbɔblewuu miame be miawo hã mietea ŋu kpea fu siwo miekpena
míaƒe mɔkpɔkpɔ na mi like goŋgoŋgoŋ, elabena míenyae bena, abe ale si miekpɔ gome le míaƒe fukpekpewo me ene la, nenema ke miakpɔ gome le míaƒe akɔfafa hã me
nɔvi lɔlɔ̃tɔwo mebu be ele be magblɔ fu siwo míekpe le asia la na mi
woƒo mí eye wowɔ fu mí ale gbegbe be míawo ŋutɔ gɔ̃ hã míebu mɔkpɔkpɔ ɖe sia ɖe be míatsi agbe
míebu be míele kuku ge elabena míekpɔ be wɔna aɖeke meganɔ mía ŋu o gake míetsɔ nu sia nu gblẽ ɖe aƒetɔ si tea ŋu wɔa nu sia nu eye wòfɔa ame kukuwo gɔ̃ hã tso yɔdo me la sime
vavã, mawu ɖe mí tso ku dziŋɔ aɖe sime, ale míetsɔ míaƒe mɔkpɔkpɔ da ɖe edzi be aɖe mí tso fukpekpe ɖe sia ɖe me ɖaa
eya ta mi katã miwɔ ɖeka ne miado gbe ɖa ɖe mía ta vevie
zi ale si miedo gbe ɖa eye mieɖe kuku ɖe mía ta la, zi nenema ke miagada akpe na aƒetɔ la ɖe eƒe ŋuɖoɖo si na be míenɔ dedie la ta
ke míawo hã, adegbe si míeƒona lae nye be, míeléa mía ɖokuiwo nyuie le xexe sia me, eye le mia dome hã la, míezɔna le dzitsinya kɔkɔe nu, míewɔ mía ɖokuiwo dzadzɛ eye míetoa nyateƒe le nu sia nu me
ke menye míawo ŋutɔ ƒe ŋusẽ mee míewɔ esiawo le o, ke boŋ wo katã tso aƒetɔ la gbɔ
elabena míeŋlɔ nya bubu aɖeke na mi, si miate ŋu axlẽ alo ase egɔme o
mele mɔ kpɔm be
abe ale si miese míaƒe nya gɔme afã kple afãe ene la, miava se egɔme blibo ale be miate ŋu aƒo adegbe le mía ŋu abe ale si míaƒoe le mia ŋu le aƒetɔ yesu ƒe ŋkeke la dzi ene
esi meka ɖe miaƒe nugɔmesese dzi tae medi be mava mia gbɔ gbã le nye mɔzɔzɔ me, ale be miagaxɔ yayra ɖe yayra dzi
tso mia gbɔ la, mayi makedonia eye ne metrɔ tso makedonia la magava to mia gbɔ ale miado mɔm ne medzo yina yudea
đewohĩ mianɔ biabia be, ɖe metrɔ ɖoɖo si mewɔ gbã la alo ɖe mele nu wɔm abe xexeametɔ siwo menya kristo o la ene, ame siwo ne, nya lae nye “ẽ” la, wogblɔna be “ao” hã?
gbeɖe, mele eme nenema o
abe ale si mawu nye nyateƒetɔ ene la, nyemenye ame ma ƒomevi o
nye “ẽ” nye “ẽ”
elabena mawu ƒe vi, yesu kristo, ame si ŋu nye paulo, silvano kple timoteo míeɖe gbeƒã le na mi la, menye ame si ne nya lae nye “ẽ” la, wògblɔ be “ao” o
aƒetɔ yesu kristo wɔna ɖe nu sia nu si wògblɔ la ko dzi
aƒetɔ yesu kristo kpɔna hã be mawu ƒe ŋugbedodo ɖe sia ɖe va eme pɛpɛpɛ
ne ŋugbedodoawo wu akpe nanewo hã la, wovaa eme na mí to kristo dzi hena mawu ƒe kafukafu
medi be wòanɔ susu me na mi bena, mawue wɔ mí kple miawo hã bena míezu kristotɔ vavãwo eye wòtia mí abe eƒe apostolowo ene be míaɖe gbeƒã nyanyui la
eya ame si de dzesi mí abe viawo ene, eye wòtsɔ gbɔgbɔ kɔkɔe la de míaƒe dziwo me abe kpeɖodzi ene be míenye etɔwo eye abe nu siwo wòle míana ge la ƒe akpa gbãtɔ ene
azɔ la, meyɔ mawu tso nye dzime ke abe ɖase ene bena nu si gblɔm mele na mi la enye nyateƒe tututu; susu si ta nyemeva mia gbɔ haɖe o lae nye be nyemedi be mava ka mo na mi eye mawɔe be miaxa nu o
menye ɖe míegale amegã ɖum ɖe mia dzi hele se dem na mi tso nu si ke miaxɔ ase la ŋuti o, elabena mienya nu si dze be miaxɔ ase, eyae nye kristo ame si dzi miexɔ se hã
togbɔ be ne meva la nyemate ŋu akpe ɖe mia ŋuti, adzi míaƒe xɔse ɖe edzi o, elabena miaƒe xɔse sɔ gbɔ xoxo hã la, medi be mawɔ nane si ado dzidzɔ na mi ne meva, menye be mana mialé blanui o
ke azɔ la, nye ŋutɔ meɖoe be nyemagava mia gbɔ kple nu si agahe nuxaxa vɛ na mi o
elabena ne megade nuxaxa miaƒe dzi me la, miete ŋu le dzidzɔ do ge nam le mia gbɔnɔnɔ me o; evɔ ame bubu aɖeke hã meli si ado dzidzɔ nam tsɔ wu miawo o
esia tae meŋlɔ agbalẽ ma na mi ale be miaɖɔ nuwo ɖo hafi mava, elabena nyemedi be makpɔ naneke le mi ame siwo ŋu meɖoa ŋu ɖo be miado dzidzɔ geɖe nam la ŋu si ade nuxaxa nye dzime o
menyae nyuie bena ne meva mia gbɔ le dzidzɔ me la ekema miawo hã miakpɔ dzidzɔ geɖe
nuxaxa kple veve geɖe nɔ nye dzime, eye aɖatsiwo ge le mo nam gɔ̃ hã le agbalẽ ma ŋɔŋlɔ me, eye menye ɖe meŋlɔ agbalẽ la be mana miaxa nu o, ke boŋ meŋlɔe be mana miadze si nu masɔmasɔ siwo le edzi yim le mia gbɔ kple ale si melɔ̃ mii vevie
ne ame aɖe he nuxaxa vɛ la, menye nyee wòdo nuxaxa na o ke boŋ mi katãe, mele egblɔm alea be nyemagate gbe ɖe dzi fũu o
eya ta tohehe si ame akpa gãtɔ da ɖe nenem me sia dzi la sɔ gbɔ nɛ
azɔ ele be miatsɔ eƒe nu vɔ̃wo kee eye miafa akɔ nɛ
ne menye nenema o la, ase veve eye dzi aɖe le eƒo ale gbegbe be wòatrɔ ɖa tso nyateƒe la gbɔ
meɖe kuku na mi, miɖee fiae azɔ be miegalɔ̃e pɛpɛpɛ abe tsã ene
meŋlɔ agbalẽ ma na mi be makpɔe ɖa be, miele klalo awɔ ɖe nye ɖoɖowo dzi eye be makpɔe ɖa be toɖoɖo gbɔgbɔ le mia me mahã?
nu si mietsɔ ke ame aɖe la, nye hã metsɔe kee, eye edze be nye hã matsɔe ke le aƒetɔ yesu kristo ƒe ŋusẽ me hena miaƒe nyonyo ko
susu bubu si ta wòdze be miatsɔ nu vɔ̃ ake amewo lae nye be miaxe mɔ na satana be wòagaɖu mia dzi ahe tɔtɔ va mia dome o, elabena mí katã míedze si ale si wòdi be yeade zitɔtɔ hamewo dome
esi meva troa be magblɔ kristo ƒe nyanyui la le afi ma la, mekpɔ be aƒetɔ la ŋutɔ ʋu mɔ nam be dɔ la nayi edzi nyuie
gake metsi dzi le ɖokuinye me, elabena nyemekpɔ nɔvinye lɔlɔ̃tɔ tito le afi ma o, gawu la nyemenya afi si wònɔ kple nu siwo nɔ dzɔdzɔm ɖe edzi o
medo taflatse na troatɔwo eye medzo le afi ma heyi makedonia
ke akpe na mawu be to nu si kristo wɔ me la míekpɔ dziɖuɖu eye míekaka nyanyui la abe ami ʋeʋĩ si ʋẽna lililĩ ene ɖe amewo dome le afi sia afi si míeyi
elabena mawu wɔ mí míezu ami si ʋẽna lililĩ la eye kristo ƒe ʋeʋẽ lililĩ si wòtsɔ de mía me la kaka ɖe ame siwo katã kpɔ xɔxɔ kple ame siwo mekpɔe o siaa dome
nunana nyui si kristo tsɔ na mí la ɖi ku ƒe ʋeʋẽ na ame siwo le tsɔtsrɔ̃m
ke le ame siwo xɔ kristo dzi se ya gbɔ la, míenye ʋeʋẽ lililĩ si naa agbe
azɔ biabia lae nye be, ame ka ŋu ŋutete le be wòawɔ aƒetɔ la ƒe dɔ siawo?
míawo la míele abe ame siwo tsɔ mawunya la ɖo ŋgonu hele amewo blem, le ga xɔm le wo si la ene o
esi wònye mawue dɔ mí ta la, míeƒoa nu kple kristo ƒe ŋusẽ la eye mawu ƒe ŋku le mía ŋu ɖaa
ke nya siwo meŋlɔ na mi la, ɖe wodze abe míele mía ɖokui kafum enea? míawo la míele abe aʋatsonufiala mawo siwo xɔa kafukafugbalẽwo tsoa amewo gbɔ va nɔa mia fiam la ene o; míawo ya kafukafugbalẽ aɖeke mehiã mí o
fifia la ame sia ame le afi sia afi kpɔe dze sii azɔ be kristo to mia dzi wɔ dɔ nukutɔe le mia dome, eye miezu ame yeyewo
elabena miedzudzɔ agbe vlo nɔnɔ eye mieva nyateƒe ƒe kekeli la gbɔ, esia ɖeɖe si amewo kpɔ le mia ŋuti la nye agbalẽ blibo si woaxlẽ
amewo akpɔe be miezu agbalẽ si tso kristo gbɔ to mía dzi
menye agbalẽ si woŋlɔ kple nuŋlɔti kple nuŋlɔtsi o ke boŋ esi wotsɔ mawu gbagbe la ƒe gbɔgbɔ ŋlɔe ɖe miaƒe dziwo me, ke menye ɖe nuŋlɔkpewo dzi o
míele nya siawo gblɔm kple kakaɖedzi, elabena míeɖo ŋu ɖe mawu ɖeka hɔ̃ la ko ŋu to aƒetɔ yesu kristo me be akpe ɖe mía ŋu be míawɔ ɖe nu sia nu si míagblɔ la dzi
míawo la ŋusẽ aɖeke mele mía si si míate ŋu atsɔ awɔ nu siawo katã o, ke míaƒe ŋusẽ kple dzidzedzekpɔkpɔ la tso mawu gbɔ
mawu nye ame si de dɔ sia asi na mí bena míaɖe gbeƒã nubabla yeye si wòwɔ be ame sia ame nakpɔ agbe mavɔ la
nubabla yeye sia to vovo sãa tso xoxoa si nye be ame nadze agbagba awɔ ɖe se ewoawo dzi la gbɔ, ke yeyetɔe nye be míasubɔ mawu le gbɔgbɔ me
elabena gbɔgbɔ lae gbɔa agbe ame, ke seawo ɖeɖe ko dzi wɔwɔ kplɔa ame yia ku me
enye nyateƒe be mose xɔ se siwo ɖeɖe dzi wɔwɔ hea ku vɛ la, le ŋutikɔkɔe gã aɖe me
eye esi wòtrɔ gbɔ va israelviwo gbɔ kple seawo la, keklẽ gã aɖe ƒo xlãe ale gbegbe be eƒe amewo mete ŋu kpɔ eƒe ŋkume gɔ̃ o gake ŋutikɔkɔe ma nu va yi xoxo
ke azɔ la ɖe míakpɔ mɔ na dzidzɔ kple ŋutikɔkɔe geɖe wu le esime gbɔgbɔ kɔkɔe la le amewo xɔm ɖe agbe le ŋkeke siawo me oa?
ne ŋutikɔkɔe geɖe ƒo xlã se siwo hea ku vɛ la, ekema ŋutikɔkɔe geɖe wu ŋutɔe aƒo xlã nubabla yeye si mawu wɔ si kplɔa ame yia agbe mavɔ la me
le nyateƒe me la ŋutikɔkɔe ma si klẽ tso mose ƒe ŋkume la menye naneke ne woatsɔ asɔ kple esi ƒo xlã mawu ƒe nubabla yeye la o
eya ta ne nu xoxo si nu va yi la kpɔ ŋutikɔkɔe nenema la, ekema mawu ƒe nubabla yeye si hea agbe mavɔ vɛ la ƒe ŋutikɔkɔe la mele gbɔgblɔ me o, elabena eya anɔ anyi tegbetegbe
esi míenya be nubabla yeye sia kple eƒe ŋutikɔkɔe la li tegbee ta la, dzika metsoa mía ƒo o, eye míegblɔa nya la kple dzideƒo
míawo ya la, míawɔ abe ale si mose wɔ esi wòtsɔ nu tsyɔ mo be israelviwo nagakpɔ keklẽ la kple ale si wonɔ bubum le mo nɛ la ene o
va se ɖe egbe ŋkeke dzi la, menye mose ƒe mo ko wotsyɔ nui o, ke boŋ israelviwo hã ƒe susuwo kple nugɔmesese dzie, elabena wogaɖoa dzi ɖe seawo ŋu eye woxlẽnɛ ɖaa abe nu si ko me woƒe mɔkpɔkpɔ le ene, evɔ wònye to kristo dzixɔxɔse me ko hafi woate ŋu adzo le vivitia me eye agbe ƒe kekeli la nadze na wo
eye va se ɖe fifia ne woxlẽ mose ƒe se ewoawo la, woƒe ŋkuwo meʋu o elabena wobuna be seawo dzi wɔwɔ koe ana agbe yewo
ke gbe si gbe wo dometɔ aɖe trɔ tso eƒe mɔ vɔ̃wo dzi eye wòxɔ kristo abe aƒetɔ ene la, ekema nu si tsyɔ mo nɛ ta wòle viviti me la ɖena ɖa enumake
aƒetɔ la ŋutɔe nye gbɔgbɔ si naa agbe wo eye afi si aƒetɔa ƒe gbɔgbɔ le ko la ablɔɖe vavã hã nɔa afi ma
ke mí ame siwo katã xɔ yesu kristo abe aƒetɔ ene eye míeɖo dzi ɖe eya ɖeɖe ko ŋu la, nutsyɔnu aɖeke mele míaƒe mowo o eya ta míele abe ahuhɔ̃e si ɖea aƒetɔ la ƒe keklẽ kple ŋutikɔkɔe fĩana la ene
eye zi ale si kristo ƒe gbɔgbɔ la le dɔ wɔm le mía me la, etrɔa mí be míaɖi kristo le eƒe ŋutikɔkɔe me
mawu ŋutɔ ƒe nublanuikpɔkpɔ mee wòtso be wòtsɔ dɔ sia de asi na mí be míaɖe gbeƒã dzimetɔtrɔ kple agbe yeye nɔnɔ na ame sia ame
eya tae ɖeɖi metea mía ŋu le ewɔwɔ me o
míeblua afɔ na mawu ƒe nya la o, ke boŋ ale si ame geɖewo nyae ene la, míetsia tsitre ɖe mawu ƒe ŋusẽ me eye míegblɔa nyateƒenya vavãtɔ la na ame sia ame
le kristo me la, míeɖe vivitimenuwɔnawo kple ŋukpenanuwɔwɔwo katã ɖa eye míegbe nu le alakpadada gbɔ helé nyateƒe la ko me ɖe asi
eya ta ne kristo ƒe nyanyui si míele gbeƒã ɖem la gɔmesese sesẽ na ame aɖewo la, ekema ame siwo dze tsɔtsrɔ̃mɔ dzi la koe wòanɔ na nenema
satana ame si le dzi ɖum le xexe vɔ̃ɖi sia me fifia lae gbã dzimaxɔsetɔwo ƒe ŋkuwo eye wòtsyɔ nu woƒe susuwo dzi
ewɔ esia be womagakpɔ kekeli si tso nyanyui la me le keklẽm ɖe wo dzi la eye woase nu si gblɔm míele tso kristo si nye mawu ƒe ŋutikɔkɔe ŋu la gɔme o
menye mía ŋutɔ ɖokuiwo ŋutie míele gbeƒã ɖem le na mi o, ke boŋ aƒetɔ yesu kristo ŋutie, eye eya koe dze be míasubɔ
nya siwo ko míegblɔna tsoa mía ɖokuiwo ŋuti na mi koe nye be kristo ƒe amedɔdɔwoe míenye ɖe nu gã siwo wòwɔ na mí la ta
mawu ame si gblɔ be
“kekeli neklẽ ɖe viviti me la,” kee nye ame si klẽ ɖe míawo hã ƒe dzi me
to esia wɔwɔ me la, ena be míexɔ kekeli la ƒe sidzedze, si nye eƒe ŋutikɔkɔe si klẽna tso kristo me
ke kesinɔnu sia le mía si le anyigoewo me, be wòaɖee fia be ŋusẽ triakɔ sia metso mía gbɔ o, ke boŋ mawu gbɔe wòtso
womimi mí ɖo le go sia go me, gake womegbã mí o, míetɔtɔ gake dzi meɖe le míaƒo o,
woti mía yome gake womegblẽ mí ɖi o, woƒo mí ƒu anyi, gake wometsrɔ̃ mí o
yesu ƒe ku le míaƒe ŋutilã me míele yiyimee gbe sia gbe, be woaɖe yesu ƒe agbe hã ɖe go le míaƒe ŋutilã me
elabena wotsɔ mí ame siwo le agbe la de asi na ku gbe sia gbe le yesu ta, be woaɖe eƒe agbe ɖe go le míaƒe ŋutilã si le kuku ge la me
eya ta, ku le dɔ wɔm le mía me, gake agbe le dɔ wɔm le miawo me
esi míenya be mawu tsɔa beléle tɔxɛ na mí ta la, míawo hã míeɖea gbeƒã kristo ame si dzi míexɔ se la kple dzideƒo, abe ale si psalmowoŋlɔla gblɔe ene be
“mexɔe se, eya ta meƒo nu ɖo” la, nenema ke míawo hã míexɔe se eya ta míadzudzɔ nuƒoƒo o
míenya be mawu ame si fɔ kristo ɖe tsitre tso ame kukuwo dome la, afɔ míawo hã kple kristo ɖe tsitre eye wòatsɔ mí kple miawo siaa nɛ
míaƒe fukpekpe siawo katã nye viɖe geɖe na mi, eye zi ale si míeɖe gbeƒã mawu ƒe amenuveve sia na ame geɖewo eye wokpɔ gome le eme la zi nenema ke woatsɔ kafukafu kple akpedada na aƒetɔ la
esia tae ɖeɖi metea mía ŋu o eye míana ta o
togbɔ be míaƒe ŋutilãwo le gbɔdzɔgbɔdzɔm hã la, ŋusẽ si tso aƒetɔ la gbɔ eye wòle mía me la, le tsitsim ɖe edzi gbe sia gbe
xaxa kple fuwɔame siwo katã le mía dzi vam fifia la nu gbɔna yiyi ge kpuie
eye le esia teƒe la, mawu ana eƒe yayrawo kple ŋutikɔkɔe geɖe mí ɖaa tso mavɔ me yi mavɔ me
susu sia tae míetsɔa nu siwo kpɔm míele fifia la dea ta me o
ke boŋ míetsɔa míaƒe susuwo gblẽna ɖe nu siwo le aƒetɔ la gbɔ, siwo ke míekpɔ haɖe o la dzi
elabena fukpekpewo katã nu ava yi kpuie, ke dzidzɔ si gbɔna tso aƒetɔ gbɔ la anɔ anyi tegbee
míenyae bena ne wokaka míaƒe anyigbadzixɔ siwo nye míaƒe ŋutilãwo la, mawu ana ŋutilã yeye, makumaku mí le dziƒo
eye xɔ yeye siwo mawu ana mí la menye amegbetɔwo ƒe asinudɔ o, ke mawu ŋutɔe tui
míele fu kpem ŋutɔ le míaƒe anyigba dzi ŋutilã siawo me, eya tae wòle mía dzrom vevie eye míele mɔ kpɔm na gbe si gbe aƒetɔ la atsɔ dziƒoŋutilã yeyewo ava do na mí abe awu ene
elabena menye gbɔgbɔme ko míanɔ o, ke boŋ mawu ado awu na mí esi nye dziƒoŋutilã la
zi ale si míegale anyigbadziŋutilã me ko la zi nenema ke míekpea fu siwo hea hũɖeɖe kple vevesese vaa mía dzi
menye ɖe míebe míadzo kaba le anyighbadziŋutilã sia me o, ke boŋ míaƒe mɔkpɔkpɔe nye be aƒetɔ la natsɔ dziƒotɔ si nye agbe la atsyɔ na mí, bena wòaɖu esi me míele fifia si gblẽna la dzi
mawu ŋutɔe ɖoe be tɔtrɔ sia nava míaƒe agbenɔnɔ me eya tae wòtsɔ gbɔgbɔ kɔkɔe la de mía me abe kpeɖodzinu ene
azɔ la míele mɔ kpɔm kple dzideƒo na dziƒoŋutilã yeye sia xɔxɔ
míenyae bena zi ale si míegale anyigbadziŋutilã me le afi sia la, míeɖo aƒetɔ la gbɔ le dziƒo haɖe o
míenyae bena esiawo katã le eme vavã to xɔse me ke menye to nukpɔkpɔ kple ŋku me o
ke dzideƒo blibo le mía si eye wòdzroa mí gɔ̃ hã be míadzo le anyigbadziŋutilã sia me aɖanɔ aƒetɔ la gbɔ le eƒe ŋutikɔkɔe ƒe mavɔ la me
ke míaƒe didi vevi enye be ne míele agbe le anyigbadziŋutilã sia me alo míele egbɔ le dziƒo la míawɔ eƒe lɔlɔ̃nu le nu sia nu me
elabena mí katã míava tsi tre ɖe kristo ŋkume gbe ɖeka, bena wòadrɔ̃ ʋɔnu mí eye wòadzro míaƒe agbenɔɣinuwɔnawo me tsitotsito
eye wòaxe fe na ame sia ame pɛpɛpɛ ɖe ale si wònɔ agbe le anyigba dzii la nu
ne èwɔ nu nyui la, ãxɔ fetu nyui eye ne èwɔ vɔ̃ la, ãxɔ fetu vɔ̃
mawuvɔvɔ̃ si le mía me tae míeɖea gbeƒã eye míeƒoa dzimetɔtrɔ ƒe nya la ɖe amewo katã nu be woava aƒetɔ la gbɔ
mawu ŋutɔ nya bena míele dɔ sia wɔm kple dzimekɔkɔ; eye mexɔe se be miawo hã mienyae nenema tututu
menye mía ɖokui kafum míele alo menye mía ɖokui dom míele ɖe dzi o, ɖe ko míedi be miada ɖe mía dzi abe ame siwo nye aƒetɔ la ƒe amedɔdɔ vavãwo ene
eye miate ŋu atsɔ mí aƒo adegbee alo aɖo nya ŋu na nufiala alakpatɔ siwo le mia dome, ame siwo ƒe susu koe nye be yewoƒe dzedzeme nanya kpɔ nyuie le amewo gbɔ ko, ke woƒe dziwo me do viviti tsiɖitsiɖi
ne nya siawo sese ɖi le miaƒe towo me abe ɖe míaƒe susuwo da ene la, ekema le mawu ƒe ŋutikɔkɔe la tae
ke ne miedze sii be míaƒe nyawo meɖi ame siwo ƒe tagbɔ tɔtɔ tɔ o la, ekema aɖe vi geɖe na mi
menye mía ŋutɔwo ƒe viɖekpɔkpɔ tae míele nu sia nu si wɔm míele la wɔm o; míele ewɔm elabena kristo ƒe lɔlɔ̃ le mía kplɔm
esi míexɔe se bena aƒetɔ yesu kristo ku ɖe mí katã ta la, ele be míawo hã míaxɔe se be míeku na agbe xoxo siwo míenɔna tsã la
nu vevitɔ si ta kristo ku ɖo lae nye be mí ame siwo le agbe fifia eye míekpɔ gome le mawu ƒe amenuvevenunana si nye agbe mavɔ la me la, míaganɔ agbe na mía ɖokuiwo alo awɔ nu si dze mía ŋu o
ele be míanɔ agbe na kristo ɖeka ko, ame si ku, ke fofo la fɔe ɖe tsitre la, eye míawɔ nu si nye eƒe lɔlɔ̃nu ko
eya ta tso fifia dzi heyina la migadrɔ̃ ʋɔnu ame aɖeke le ŋutilã nu be, ame sia nye amegã alo bubume alo be nɔvi kristotɔ aɖe nye nu vɔ̃ wɔla o
ŋku ma ƒomevie míetsɔ kpɔ kristoe tsã be enye vɔ̃wɔla
gake fifia la meganye nenemae míegale ekpɔmii o
ne ame aɖe xɔ kristo abe eƒe aƒetɔ ene la, kristo tsɔa agbenɔnɔ yeye dea amea me
agbenɔnɔ vɔ̃ɖi xoxotɔ si wònɔna tsã la nu va yina, eye wòdzea agbe yeye nɔnɔ gɔme
nu siawo katã tso mawu dɔmenyotɔ la gbɔ, ame si gbɔ agbe míawo hã eye wògawɔa mí etɔwoe to kristo dzi
mawu ŋutɔ tsɔ dɔ nyui sia de asi na mí be míakplɔ ame bubuwo hã va egbɔe be wòakpɔ nublanui na wo eye woawɔ ɖeka kplii
gbeƒã si ko ɖem míele fifia lae nye be mawu, to kristo dzi le xexeame katã kpem va eɖokui gbɔe
mãgaɖo ŋku amewo ƒe nu vɔ̃wo dzi azɔ o, ke boŋ ãtsɔ wo ake wo eye wòatutu wo ɖa keŋ
nukunya siae wòde asi na mí be míagblɔ na amewo katã
eya ta míawo la, kristo ƒe amedɔdɔwoe míenye, eye mawu le nu ƒom na mi to mía dzi
míeto kristo dzi hele kuku ɖem na mi be ame sia ame nadzudzɔ nu vɔ̃ wɔwɔ eye wòaxɔ mawu ƒe lɔlɔ̃ si wòna be ne wòawɔ ɖeka kplii
elabena kristo mewɔ nu vɔ̃ aɖeke o, gake be míawo míakpɔ agbe ta la, mawu tsɔ míaƒe nu vɔ̃wo ƒe agba dro ɖe eya amea dzi
eye wòtsɔ eƒe dɔmenyo kple amenuveve ɖo eteƒe na mí katã
esi mí kata míenye mawu ƒe hadɔwɔlawo ta la, míele kuku ɖem na mi bena migado vlo mawu ƒe amenuveve la o
elabena mawu gblɔ be, “meɖo to wò le nye amenuveɣi la, eye mekpe ɖe ŋuwò le xɔxɔgbe la
” mele egblɔm na wò be fifi enye amenuveɣi, kpɔ ɖa fifi enye xɔxɔgbe!
míedi be ame aɖeke nakpɔ vodada le dɔ si wɔm míele na aƒetɔ la ŋu o
eya ta le xaxawo, hiãkamewo kple yometiti geɖewo me hã la míedoa dzi eye míeɖea mía ɖokui fiana abe mawu ƒe subɔla vavãwo ene
woƒo mí eye wode mí gaxɔ me, ame siwo lɔ veve helihelĩ ɖe dzime la tso ɖe mía ŋu kpɔ, míewɔ dɔ sesĩe ale be ɖeɖi te mía ŋu kpɔ; míetsia zãdomadɔlɔ̃e eye dɔ wua mí
le nu sia nu me la, míeɖea mía ɖokuiwo fiana abe mawuviwo ene eye míenɔa anyi le dzadzɛnyenye me
míegbɔa dzi ɖi eye míenyoa dɔme na ame sia ame
ale si míedze si aƒetɔ lae ŋu míezɔna ɖo
mawu ƒe gbɔgbɔ kɔkɔe la yɔ mí fũu eye míezɔna le eme kple lɔlɔ̃ si me alakpa mele o
míezɔna le mawu ƒe nyateƒe kple eƒe ŋusẽ me, esi nana be míekpɔa dziɖuɖu ɣesiaɣi
eye ame dzɔdzɔewo ƒe aʋawɔnu siwo le nuɖusime kple miame la le mía si
nenye be amewo de bubu mía ŋu alo do ŋukpe mí, nenye be wodzu mí alo kafu mí eye wose nyateƒe si gblɔm míele gake wogbe be yewomaxɔe o, eye wobu mí abe alakpatɔwo ene hã la, aƒetɔ la ko míanɔ agbe na
xexeametɔwo mebua mí ɖe naneke me o, gake mawu ya nya mí nyuie
míele kudo nu ɣesiaɣi, gake kpɔɖa, míele agbe wu nu sia nu
wode abi mía ŋu gake mieku o
míaƒe dziwo sea veve ŋutɔ eye míeléa blanui, gake aƒetɔ la tsɔa eƒe dzidzɔ dea mía me
míenye kesinɔtɔ le xexeamenuwo me o, gake míenaa gbɔgbɔmenunana xɔasiwo
míedzena abe ame siwo si naneke mele o la ene gake nu sia nu nye mía tɔ to kristo me
nɔvi korinto hametɔ lɔlɔ̃awo, meʋu nye dzi me faa gblɔ nu siwo le eme la na mi
míelɔ̃a mi ŋutɔ eya ta
míeɣla naneke ɖe mi o, ke boŋ míelɔ̃ mi tso dzi blibo me gake ewɔ nuku ŋutɔ be mieʋu miaƒe dziwo me ɖe mía ŋu abe ale si míawo míewɔe na mi ene o
azɔ la medi be maƒo nu na mi abe vinye ŋutɔ ŋutɔwo ene
mina be miaƒe dɔme nakɔ ɖe mía ŋu, eye mialɔ̃ mí tso dzi blibo me abe ale si míelɔ̃ mii ene
migawɔ ɖeka kple ame siwo melɔ̃a aƒetɔ la o
ƒomedodo kae le xɔsetɔwo kple dzimaxɔsetɔwo dome? eye ale ke kekeli kple viviti ate ŋu anɔ teƒe ɖekae le ɣeyiɣi ɖeka me?
ale ke kristo si nye dzɔdzɔetɔwo ƒe fia kple abosam si nye nu vɔ̃ wɔlawo ƒe fia la ate ŋu awɔ ɖekae? eye ale ke kristotɔ hã ate ŋu awɔ ɖeka kple abosamtɔ?
nenema ke mele be ɖekawɔwɔ aɖeke nanɔ gbedoxɔ kple trɔ̃xɔ dome o
míawoe nye mawu gbagbe la ƒe gbedoxɔ, afi si wònɔna
mawu ŋutɔ gblɔ bena, “manɔ ame siwo nye tɔnyewo la dome, mazɔ le wo dome
manye woƒe mawu eye woawo hã woanye nye dukɔ
”
esia tae aƒetɔ la gblɔ be, “vinyewo mido go ɖa le wo dome, eye miaɖe vovo ɖa tso wo gbɔ le nu sia nu me
migade asi woƒe nu si wo ŋuti mekɔ o, alo nu ƒoɖi siwo wowɔna la ŋuti o, ekema maxɔ mi abe tɔnyewo ene;
manye mia fofo eye miawo hã mianye vinye ŋutsuwo kple vinye nyɔnuwo
”
ke azɔ nɔvinye lɔlɔ̃tɔwo esi mawu do ŋugbe gã siawo na mí ta la, mina mía dzudzɔ nu gbegblẽ wɔwɔ
eye míate ɖa xaa tso nu siwo ƒoa ɖi míaƒe ŋutilã kple gbɔgbɔ la gbɔ, eye míanɔ agbe kɔkɔewo to aƒetɔ la vɔvɔ̃ me, alé eƒe nyawo me ɖe asi sesĩe
le míaƒe dɔwɔwɔ me kpli mi la míekplɔ ame aɖeke to mɔ tatra aɖeke dzi o, míeba ame aɖeke alo gblẽ ame aɖeke ƒe naneke o eya ta miʋu miaƒe dziwo ƒe ʋɔtruwo ne miaxɔ mí ɖe eme
nyemele esiawo gblɔm be matsɔ fɔbubu aɖeke ada ɖe mia dzi o, elabena megblɔ va yi xoxo be mena teƒe mi le nye dzi me tegbee be manɔ agbe kpli mi eye maku hã kpli mi
meɖoa dzi ɖe mia ŋu ŋutɔ eye medana ɖe mia dzi hã ŋutɔ eye togbɔ be nuxaxa kple vevesese geɖe le dzinye hã la, ne meɖo ŋku mia dzi ko la, dzideƒo ɖoa asinye eye dzidzɔ yɔa menye taŋtaŋtaŋ
míekpɔ ŋutifafa aɖeke esi míeva ɖo makedonia o, fukpekpewo sɔŋ koe ƒo xlã mí
amewo do dzre na mí to mɔ ɖe sia aɖe dzi, eye vɔvɔ̃ kple ŋɔdzi yɔ mía me fũu ŋutɔ
ke mawu, ame si ŋutɔ dea dzi ƒo na ame siwo ƒo dzi ɖe le la, de dzi ƒo na míawo hã esi tito va ɖo mía gbɔ
menye esi wòva ɖo mía gbɔ dedie la ɖeɖe koe na be míekpɔ dzidzɔ o, ke boŋ nya siwo keŋ wògagblɔ nam tso mia ŋuti tae; ale si miexɔe nyuie, ale si wònye miaƒe didi be yewoakpɔm, eye ale si wove mi ŋutɔ be mele fu geɖe kpem kple ale si miele klalo be yewoalé nu siwo mefia mi la ko me ɖe asi la, na megli kple dzidzɔ
fifia la megavem be meŋlɔ agbalẽ sesẽ ma ɖo ɖe mi o, togbɔ be mexa nu geɖe le eŋu le gɔmedzedzea me hã la, menya be miawo hã miexa nu ɣeyiɣi kpui aɖe ko
azɔ la mekpɔ dzidzɔ manyagblɔ aɖe bena meɖo agbalẽ ma ɖe mi
nyemele dzidzɔ kpɔm bena miexa nu o, ke boŋ be agbalẽ la na miedzudzɔ agbe vlowo nɔnɔ eye mieva aƒetɔ la gbɔ
mawu ŋutɔe to dzinye ŋlɔ agbalẽ ma na mi be miadzudzɔ nu vɔ̃ wɔwɔ eya ta menye míawoe na miexa nu o
elabena ɣeaɖewoɣi la, mawu nana míexaa nu be míadze si míaƒe nu vɔ̃wo eye míadzudzɔ nu vɔ̃ɖi wɔwɔ eye míadi agbe mavɔ la
ke ne ame aɖe menye kristotɔ o gake wòxa nu vevie le eya ŋutɔ ƒe agbe vlo nɔnɔ ta gake metrɔ zu kristotɔ o la, ayi dzo mavɔ me godoo le eƒe kugbe
miawo ŋutɔ mikpɔ nu si mawu wɔ na mi to agbalẽ si meŋlɔ na mi dzi la ɖa
ena mieku kutri eye mietsi dzimaɖi be yewoatsri nu vɔ̃ si ŋu meƒo nu le na mi la wɔwɔ
vɔvɔ̃ ɖo mi le nuwɔna ma ta eye miedi gɔ̃ hã be mava kpe ɖe yewo ŋuti le nya sia me
miehe to na ame siwo wɔ nu gbegblẽ sia hã vevie, eye mieɖe mia ɖokui fia be miede nu si wòwɔ la dzi o
eya ta ɖe meŋlɔ agbalẽa koŋ be aƒetɔ la naɖe ale si melɔ̃na na mí la afia ke menye ɖe ŋutsu ma si xɔ fofoa srɔ̃ alo fofoa si ŋu wòda vo ɖo la koŋ ta o
hekpe ɖe dzideƒo si miena mí to lɔlɔ̃ si mieɖe fia mí la ŋu la, míegakpɔ dzidzɔ geɖe hã le ale si miexɔ tito kple nu nyui siwo katã miewɔ nɛ be eƒe dzi dze eme la ta
hafi tito nadzo le gbɔnye la, metsɔ mi ƒo adegbe nɛ eye meɖi ɖase nyui le mia ŋuti nɛ, eye vavã miewɔ nu siwo megblɔ nɛ tso mia ŋuti la hã nɛ
abe ale si metoa nyateƒe na mi le nu sia nu me ene la, nenema ke me gblɔ nyateƒe tso mia ŋuti na tito hã
azɔ ne tito hã ɖo ŋku ale si mieɖo toe le nu si wòfia mi me, ale si mieɖe lɔlɔ̃ fiae kple ale si miexɔe kple dzi blibo dzi la, enana be eya hã ƒe lɔlɔ̃ na mi gadzina ɖe edzi
ke esi menya be ɖekawɔwɔ kple lɔlɔ̃ gaɖo mía dome azɔ la, ena be nye hã mekpɔ dzidzɔ blibo eye megaɖo ŋu ɖe mia ŋu le nu sia nu me
azɔ la nɔviwo, medi be magblɔ nu siwo wɔm mawu le, le makedonia hamewo me to eƒe amenuveve me la fia mi
togbɔ be wole fu geɖe kpem eye wonye ame dahewo hã la, wokɔ dɔme faa eye wodzɔa nu kple dzidzɔ
mele ɖase ɖim le hame siawo ŋuti bena wodzea agbagba dzɔa nu ŋutɔ eye wowɔnɛ wòwua ale si woate ŋui gɔ̃ hã kple dzi faa ke menye ɖe metee ɖe wo dzi be woawɔe o
woɖe kuku na mí be míaxɔ yewo hã ƒe nunana ale be yewo hã yewoakpɔ dzidzɔ be yewona kpekpeɖeŋu ame kɔkɔe siwo le yerusalem
esi ƒo wo katã ta eye wòwɔ nuku na mí lae nye be wotsɔ wo ɖokuiwo na kristo kple míawo hã eye wolɔ̃ be yewoaɖo to nya sia nya si míegblɔ na wo la
wowɔ esia kple dzidzɔ geɖe ŋutɔ
esia ta míebia tso tito, ame si de dzi ƒo na mi le yayra si le nunanadɔ si gɔme miedze me la, si be wòayi edzi ade dzi ƒo na mi be miawu amenuvedɔ sia nu le mia dome
ale si miede ŋgɔ le xɔse, nufiafia, nunya, vevidodo kple lɔlɔ̃ si mietsɔ na mí me la, nenema ke medi be mianye ame gbãtɔwo le lɔlɔ̃nunanadɔ sia hã me
menye ɖe mele se dem na mi alo le mia dzi zim be miawɔ nunana kokoko o, ke boŋ ale si wònye hame bubuwo ƒe didi vevie be yewoawɔ nunana alea tae medi be miawo hã miaɖe miaƒe lɔlɔ̃ afia abe hame bubuwo hã ene
miawo ŋutɔ mienya mía aƒetɔ yesu kristo ƒe lɔlɔ̃ kple dɔmenyo gã si wòɖe fia la bena, togbɔ be kesinɔtɔ ŋutɔ wònye gake be wòawɔe bena mi ame siwo nye nublanuitɔwo kple hiãtɔwo la miava zu kesinɔtɔwo la, egblẽ eƒe kesinɔnuwo kple ŋutikɔkɔe katã da ɖi eye wòva wɔ miawo boŋ miezu kesinɔtɔwo
medi be maɖo aɖaŋu na mi be miado vevi nu le nunana sia me, awu nu si gɔme miedze le ƒe si va yi me la nu elabena miawoe nye ame gbãtɔ siwo do susu sia ɖa eye mieɖee fia be miele klalo ɖe ewɔwɔ ŋuti hã
azɔ esi miedze ʋua ƒoƒo gɔme dzidzɔtɔe alea la miaƒoe nenema va se ɖe nuwuwu
mina nu si miate ŋui la tso nu si le mia si la me
ne enye miaƒe didi be yewoana nu mí la, migatsi dzi le ga home si sinu le mia si la ŋu o
mawu ƒe didie nye be nana nu si nate ŋui ke menye wu esi le asiwo o
menye míaƒe didie wònye be miamia ŋku ana ga fũu be ame siwo miele nua dzɔm na la, nazu kesinɔtɔwo atsɔ miaƒe ga anɔ agbe vivi ɖum o
ke boŋ ɖe míedi be miama nu siwo le mia si la kpli wo
fifia la nu geɖe le mia si, eya ta mikpe ɖe wo ŋu, ale be ne emegbe nu megava le mia si o, ke wòle woawo si la, woawo hã nakpe ɖe mia ŋu
to esia me la, ame sia ame akpɔ etɔ sinua
abe ale si wòle ŋɔŋlɔ kɔkɔe la mee ene be, “ame si ƒoa ƒu nuwo fũu hã mekpɔ ɖeka ɖe edzi o, ke ame si ƒo ƒu sue aɖe la hã la naneke mehiãe o
”
míeda akpe na mawu bena wòdee tito ƒe dzime be wòakpe ɖe mia ŋu axlɔ̃ nu mi le dɔ sia ƒe vevinyenye ŋuti abe nye ke ene
tito kpɔ dzidzɔ ŋutɔ esi míegblɔ nɛ be wòagava kpɔ mi ɖa
eya ŋutɔ hã di vevie be yeava hafi míegblɔe gɔ̃ hã
mele nɔvi nyanyɛ bubu aɖe hã ɖom ɖa kpe ɖe tito ŋuti le mɔzɔzɔ sia me
hame geɖewo ɖi ɖase le ale si nɔvi sia hã kpɔ gome le mawu ƒe amenuvevenunana la me be wòagblɔ aƒetɔ la ƒe nyanyui la kple dzideƒo la ŋuti
le nyateƒe me la, hameawo tia nɔvi sia hã be eya hã nanɔ mí ame siwo le miaƒe nunanawo tsɔ ge ayi yerusalem la dome
míele dɔ sia wɔm be míatsɔ ade bubu aƒetɔ la ŋuti eye míaɖe ale si wònye míaƒe didi vevie be míakpe ɖe mía nɔewo ŋuti la hã afia
nu si ta wòhiã be woatia amewo tso hameawo me woayi yerusalem kple nunana lae nye be, míedi be ne ameawo trɔ gbɔ la woagblɔ ale si míema nunana gã sia la fia
mawu ŋutɔ nya be nuteƒewɔlawo míenye gake míedi be amewo hã nanya esia
míegale nɔvi bubu hã ɖom ɖe mi kpe ɖe wo ŋuti ame sia hã nye hadɔwɔla vevi ɖeka
eya hã di vevie be yeakpe ɖe mia ŋu, esi megblɔ miaƒe vevidodo nɛ
đewohĩ ne ame aɖe bia mi bena ame kae nye tito hã la, migblɔ be eya kple nye pauloe le dɔ wɔm na aƒetɔ la eye wònye tenyeƒenɔla le mia gbɔ
eye ne wobia nu tso nɔvi eve bubuawo hã ŋu la, migblɔ ko be ame dɔdɔwoe wonye tso hame bubuawo me eye wonye kristotɔ vavã siwo nye aƒetɔ la tɔ
meɖe kuku mitsɔ lɔlɔ̃ si le mia me ɖe ŋunye la na ame siawo hã, ale be woakpɔe be ale si meƒoa adegbe tso mia ŋuti la le eme vavã
mikpɔe be megahiã kokoko bena magaŋlɔ agbalẽ na mi le ale si wòhiã be miadzɔ nu na nɔvi siwo le yerusalem la ŋu o
elabena menya ale si wònye miaƒe didi vevie be yewoawɔ lɔlɔ̃nununana sia, eye metsɔ esia ƒo adegbe na makedonia hamewo be miele klalo kple miaƒe nunanawo abe ƒe ɖekae nye esia ene
le nyateƒe me la, esia de dzo tɔxɛ aɖe woawo hã me be wodzea nudzɔdzɔ gɔme
ke mele nɔvi siawo dɔm kple miaƒe nudzɔdzɔawo vavã, elabena míetsɔ mi ƒo adegbe na amewo ŋutɔ eye nyemedi be míaƒe adegbe sia natrɔ zu alakpa o
eye anye ŋukpe nam ŋutɔ eye wòanye ŋukpe na miawo hã ne nɔvi siwo tso makedonia va kplim ko wòava dzɔ be miele klalo abe ale si megblɔ na wo ene o
esia tae mele nɔvi siawo dɔm ɖo ɖe mia gbɔ be woakpɔ egbɔ be nu siwo ŋugbe miedo la nasɔ gbe hafi nye ŋutɔ mava
ale be wòanye nu si miena faa tso dzime eye menye tso dzizizi me o
ke medi be esia nanɔ nyanya me na mi be, ame si ana nu sue aɖe la, nu si wòakpɔ ɖe eteƒe anɔ sue
agbledela si ƒã nuku sue aɖe ko la, xaa nuku sue aɖe ko le nuxaɣi, gake nenye be wòƒã nuku wòsɔ gbɔ la axa nuku fũu le nuxaɣi
ale si sinu ame aɖe di be yeana ko la nenae; migazi ame aɖeke dzi be nena wu ale si wòate ŋui o
elabena mawu kpɔa dzidzɔ geɖe le ame siwo naa nu kple dzi faa la ŋu
seɖoƒe aɖeke meli na mawu ƒe nunana si wònaa mi gbe sia gbe o
eya ŋutɔ naa nu siwo hiãa mi la mi, eye wònanɛ le agbɔsɔsɔ blibo me be, ne miewɔ wo ŋutidɔ ʋuu hã la, agatsi anyi zã be miana ame bubuwo hã
ele ŋɔŋlɔ kɔkɔe la me bena, “ema eƒe nuwo na ame dahewo yi keke didiƒewo ke, eya ta eƒe dzɔdzɔenyenye anɔ anyi tegbetegbe
”
ke mawu ame si naa nuku agbledela wòƒãna eye emegbe la wòyrana ɖe edzi be wòakpɔ nuɖuɖu gbe sia gbe la, ana nuku geɖewo mi be miaƒã eye wòana woatsi aʋã nyuie ale gbegbe be miakpɔ nuku geɖe le nuxaɣi be miatsɔ ɖewo ana ame bubuwo hã
mawu ŋutɔ ana be miazu kesinɔtɔwo ale be miate ŋu ana nu ame dahewo ɣesiaɣi, ale be ne míetsɔ wo yii na wo la, woada akpe geɖe na mawu le ale si miekpe ɖe wo ŋu ta
ale miakpɔe be nu evee do go tso miaƒe lɔlɔ̃nunana si nam miele la me; woawoe nye be ame siwo hiãm nu le la kpɔ nu siwo le wo hiãm la eye woatsɔ akpedada blibo na fofo la
nɔvi siwo katã ŋu miele kpekpem ɖo la makpɔ dzidzɔ le miaƒe nunana nyuiwo ɖeɖe ko ŋuti o, ke boŋ woakafu mawu hã le ale si wòto kristo dzi wɔ mi miezu ame yeyewo eye kristo ɖeɖe ko le miaƒe dzime la ta
eye miaƒe nunana hã nye kpeɖodzi be kristo le mia me vavã
nɔvi siawo ado gbe ɖa ɖe mia ta vevie ada akpe gã aɖe na fofo la le amenuvedɔ gã siwo wòwɔ na wo to mia dzi la ta
akpedada kple kafukafu woatsɔ ana mawu le via si nye nunana vavãtɔ la ta
azɔ la, nye paulo ŋutɔ mele nu xlɔ̃m mi kple dzigbɔɖi abe ale si kristo ŋutɔ awɔ ene
ke mia dometɔ aɖewo le gbɔgblɔm be, “ne mele adzɔge la meŋlɔa agbalẽ sesẽwo na mi, gake ne meva mia gbɔ ko la menɔa anyi abe vɔvɔ̃nɔtɔ ene
”
mele kuku ɖem na mi bena migana be makplɔ mi kple asi sesẽ ne meva mia gbɔ o
menya be ŋusẽ le asinye mazã ɖe ame siwo buna le mia dome be amegbetɔ ƒe nunya kple ŋusẽ ko metsɔ le dɔ wɔmii la ŋu hafi gake nyemedi be mawɔ alea o
enye nyateƒe bena amegbetɔe menye, eye ŋusẽ aɖeke mele ŋunye o
gake menye amegbetɔwo ƒe mɔwo kple ŋusẽ metsɔna wɔa aʋawo o
menye amegbetɔwo ƒe ŋusẽ míezãna o, ke boŋ mawu ƒe ŋusẽ si tri akɔ wu nu sia nu lae míetsɔna ɖua abosam ƒe ŋusẽwo katã dzi
míetsɔa mawu ƒe ŋusẽ sia ɖua nya vlo siwo katã amegbetɔwo gblɔna ɖe mawu ŋuti la dzi eye eyae míetsɔna gbãa gli si wòtu ƒo xlã amewo be woagadze si mawu o
eye to ŋusẽ sia me la, míeléa ame si dze aglã ɖe mawu ŋuti la kluvii be wòatrɔ gbɔ va mawu gbɔ eye míetrɔa eƒe susuwo be wòaɖo to kristo
ŋusẽ ma kee míetsɔ he miawo hã va kristo gbɔe, eye eya kee míatsɔ ahe to na mi, ame siwo me aglãdzegbɔgbɔ gale le hamea me la vevie
nu si le fu ɖem na mi lae nye be, mietsɔ ameŋkumekpɔkpɔ ɖo dɔe, eye miele nye hã kpɔm be ŋusẽ aɖeke mele ŋunye o
ke medi be miase egɔme bena ne ame aɖe ate ŋu agblɔ be krsito ƒe ŋusẽ le ye si tututu la, nye pauloe ate ŋu agblɔ esia
đewohĩ la awɔ na mi abe ɖe mele adegbe ƒom akpa le kristo ƒe ŋusẽ si wònam la ta ene
gake nye la menye ŋukpe nam bena maƒo adegbe le kristo ƒe ŋusẽ si wonam la ta o, elabena ɖe wòna ŋusẽ siam be matsɔ tu mii ɖe edzi, menye be matsɔ agblẽ nu le mia ŋu o
nyemedi be miabui bena ɖe ko mele vɔvɔ̃ dom na mi kple nye agbalẽwo o
mia dometɔ aɖewo gblɔ be, “miɖe asi le paulo ya ŋu, elabena ne ele adzɔge la eyae wòŋlɔa agbalẽ nɔa ŋɔdzi kple vɔvɔ̃ dom na ame
gake ne eya ŋutɔ va la megatea ŋu gblɔa nya mawo dometɔ aɖeke o, ke boŋ eƒoa nu abe ɖevi ene
menya mawunya aɖeke hã gbɔgblɔ o
” ke medi be ame siwo le nya mawo gblɔm la, nadzra ɖo ɖi, elabena ne míeva la, ŋusẽ si míetsɔ ŋlɔ agbalẽawo la, míele eɖe ge afia wo
míedi be míawɔ abe ale si mia dometɔ aɖewo wɔna nɔa wo ɖokuiwo kafum, eye wonɔa nya ʋlim le wo ɖokuiwo dome be ame kae nye gãtɔ hã o
nu siawo katã nye movidzɔdzɔ be miadi be yewoakpɔ be ame kae nye gãtɔ wu le yewo dome hã?
ke míawo la, míaƒo adegbe le nu si le míasi la ko ŋu; nu si aƒetɔ la de mía si be míawɔ siwo dometɔ ɖekae nye be míatsɔ nyanyui la ava mia gbɔe la koe nye míaƒe taɖodzinu
míedze agɔ ne míegblɔ bena ŋusẽ le mía si ɖe mia dzi o, elabena míawoe nye ame gbãtɔ siwo tsɔ kristo ƒe nyanyui la vɛ na mi
eye menye ɖe míele didim be míaƒo adegbe le ame bubu ƒe dɔ si wòwɔ le mia dome la ta o, ke míaƒe didi vevie nye miaƒe xɔse natsi ɖe edzi be míate ŋu awɔ dɔ gãwo le mia dome le ɖoɖo si wona mí la nu
le esia megbe la, míate ŋu akpɔ mɔ atsɔ kristo ƒe nyanyui la ayii na dukɔ siwo le adzɔge le mia gbɔ afi si ame aɖeke mede haɖe o be woawo hã nadze si kristo
ale be ame aɖeke nagagblɔ be yee nye ame gbãtɔ si tsɔ nyanyui la yi du ma me hafi míeva o
mawunya gblɔe be, “ame sia ame si di be yeaƒo adegbe la naƒoe le nu si aƒetɔ yesu kristo wɔ la ko ŋu eye menye le amea ŋutɔ ŋu o
”
elabena ame si ƒoa adegbe le eya ŋutɔ ƒe dɔwɔwo ŋuti la, medzea aƒetɔ la ŋu o, ke ame si ƒe dɔwɔwɔ ŋu aƒetɔ la kpɔ ŋudzedze nyui le lae nye dɔwɔla nyuitɔ
mexɔ se be miagbɔ dzi ɖi ase nye movinya siwo gblɔm mele na mi
miɖo to ne magblɔ nye dzimenyawo na mi
metsi dzi vevie ɖe mia ŋu be mianye kristo ɖeka ko tɔ, eye mialɔ̃ kristo ɖeka hɔ̃ ko tso dzi vavã me abe ale si ɖetugbi tsɔa eƒe lɔlɔ̃ naa ŋutsu si wotsɔe na be wòaɖe la ene
gake mele vɔvɔ̃m ɖe mia nu bena ɖewohĩ la, ame aɖe ava ble mi eye wòatrɔ miaƒe susu ɖa tso kristo gbɔ, abe ale si da dzeaye ma ble eva le eden bɔ mee ene
nu si ta mele esiawo gblɔm lae nye be edze nam be mia beble le bɔbɔe eye ne ame aɖe va mia gbɔ va ɖe gbeƒã yesu bubu si to vovo tso esi ŋuti míefia nu mi le la gbɔ alo wòfia nu bubu sãa mi, alo ƒo nu tso gbɔgbɔ bubu aɖe si mesɔ kple gbɔgbɔ kɔkɔe si miexɔ o ŋuti la, miexɔa ame ma dzi sena bɔbɔe
ke nye paulo mexɔe se be, ame siwo nɔa wo ɖokuiwo yɔm be mawu ƒe ame dɔdɔwo yewonye la, menyo wum le mɔ aɖeke nu o
ne nyemeɖea ami ɖe nye nuƒo abe ale si woawo wɔnɛ ene o hã la, menya nu si tututu gblɔm mele, elabena aƒetɔ la ƒe ŋusẽ me meƒoa nu le abe ale si miawo ŋutɔ mienya ene
azɔ esi meva mia gbɔ eye meɖe gbeƒã mawu ƒe nyanyui la na mi le ɖokuibɔbɔɖeanyi blibo me eye nyemexɔ naneke le mia si o la, eyae nye nu vɔ̃ si mewɔ ɖe mia ŋu eya ta miebum ɖe naneke me oa?
le ɣeyiɣi si mele gbeƒã ɖem le mia gbɔ la, hame bubuwoe nɔ dzinye kpɔm
ale be wòva zu be mexɔ nu siwo hame bubuwo nam la hetsɔ wɔ dɔe le mia gbɔ
esi menɔ mia gbɔ eye nanewo va hiãm la nyemebia mi o, ke boŋ kristotɔ siwo tso makedonia va gbɔnye lae tsɔ nu sia nu vɛ nam
meɖoe be nyemanye agba na mi o, eya tae nyemebia pesewa ɖeka hã va se ɖe fifia o, eye nyemabia mi hã gbeɖegbeɖe o
abe ale si kristo ƒe nyateƒe la le menye ene la, ame aɖeke mate ŋu atrɔ nye susu sia o eye mana nɔvi siwo katã le akaya nutowo me la hã nanya nu le esia ŋuti
ame aɖe agblɔ be ɖe nyemelɔ̃ mi kristotɔwo o eya ta megblɔ esia ɖo gake mele eme nenema o elabena mawu ŋutɔ gɔ̃ hã nya be melɔ̃ mi vevie
ke mawɔ nu si meɖo la dzi be matsɔ ɖe ke le miaƒe apostolo siwo le adegbe ƒom bena yewo hã mawu ƒe dɔ ko wɔm yewole abe míawo ke ene la te
nenɔ nyanya me na mi bena menye mawue dɔ alakpa aʋatsopostolo mawo o
alakpatɔwo wonye, eye wodze agbagba ble mi be kristo ƒe apostolowo yewonye
esia mewɔ nuku nam o, elabena satana ŋutɔ hã tea ŋu trɔa eɖokui ɣeaɖewoɣi abe mawu ƒe dɔla ene
eya ta menye nu wɔnuku aɖeke wònye kura be satana ƒe dɔlawo trɔ wo ɖokuiwo abe kristo ƒe dɔlawo ene o
gake le nuwuwu la woahe to na wo ɖe woƒe nuwɔnawo ta
megale kuku ɖem na mi be migabu be ɖe nyemenya ale si maƒo nui abe ame mawo ene o eye nenye be nyemenya ale si maƒo nui abe woawo ene o hã la, miɖe mɔ nam be maƒo nu abe abunɛtɔ ene eye nye hã maƒo adegbe vie abe woawo ene
adegbe sia ƒoƒo menye nu si aƒetɔ la di tso asinye be mawɔ o gake mele eƒo ge abe ale si ame tagbɔmanɔsitɔ ƒoa nui ene
abe ale si ame geɖewo ƒoa adegbe be yewonye ame tɔxɛwo le xexeame ene la, nenema ke nye hã mele wɔwɔ ge fĩfĩ laa
miebe nunyalawoe yewonyea, gake mieɖoa to lãnyawo dzidzɔtɔe
mielɔ̃ wotsɔ mi wɔ kluviwoe woɖoa nu siwo menyo o la na mi miewɔna, wona miekpɔ wo dzi, wowɔa wo ɖokuiwo glodzoo eye wokaa mo na mi ɖe madzɔmadzɔ dzi gake miekea nu o
enye ŋukpe nam be magblɔ be dzideƒo kple ŋusẽ mele asinye be maƒo nu nenema o, ke nu sia nu si ŋu woaƒo adegbe le la nye hã mate ŋu aƒo adegbe le nenema nu ma ŋu
eye enye dada nam be megale nu ƒom abe lã ene
woƒoa adegbe be hebritɔwo yewonye, nye hã hebritɔ menye
wobe israelviwo yewonye, nye hã israelvi menye, eye wobe abraham ƒe dzidzimeviwoe yewonye, nye hã abraham ƒe dzidzimevie menye
megale nu ƒom dadatɔe abe ame si ƒe tagbɔ da enea? wobe kristo ƒe subɔlawo yewonyea? gake mesubɔa kristo wu wo katã
eye mewɔ dɔ wu wo elabena le kristo ta wodem gaxɔ me zi geɖe, woƒom kutɔkutɔe eye ɣeaɖewoɣi gɔ̃ hã la, medea tsiẽƒe gagbɔna
yudatɔwo ƒom zi atɔ̃ sɔŋ, eye le ƒoƒo ɖe sia ɖe me la, woƒom zi blaetɔ̃-vɔ-asieke
romatɔwo hã ƒom zi etɔ̃ kple gakawo, eye woƒu kpem zi ɖeka
menɔ tɔdziʋu me wògbã zi etɔ̃ sɔŋ; ɣeaɖeɣi gɔ̃ hã mege dze atsiaƒu me eye menɔ atsiaƒu gbanaa la me zã ɖeka kple ŋkeke ɖeka
mezɔ mɔ didi teɖeɖiameŋu geɖewo eye nye agbe ɖo xaxame le tɔɖɔɖɔ, fiafitɔwo, yudatɔwo kple trɔ̃subɔlawo ta
le nyateƒe me la, meto dzɔgbevɔ̃ewo me le afi sia afi si mede la, le du gãwo me, gbedzi kple ƒudzi siaa
nenema ke ame aɖewo siwo be yewonye nɔviwo le kristo me evɔ mele eme nenema o hã do ŋɔdzi na nye agbe
le dɔwɔwɔ fũu ta la ɖeɖi tea ŋunye eye metsi zãdomadɔlɔ̃e zi geɖe
dɔ kple tsikɔ wuam zi geɖe
dɔƒe hã menɔa asinye o, eye le zã me la vuvɔ wɔam elabena avɔ titri menɔa asinye o
hekpe ɖe nu siawo ŋuti la, metsina dzodzodzoe enuenu tso hamewo ƒe tsitsi ɖe edzi ŋuti
ne ame aɖe le hame aɖe me si gbɔdzɔ la etena ɖe dzinye eye nye hã megbɔdzɔna enumake, eye ne hamevi aɖe wɔ nu vɔ̃ eye wòdze anyi la, enana be nuxaxa yɔa nye dzi me
azɔ ne medi be maƒo adegbe la, ɖe ko maƒoe le nu siwo nana be ŋusẽ mele ŋunye o la ŋu
mawu, ame si nye aƒetɔ yesu kristo fofo, eye wòdze kafukafu tso mavɔ me yi mavɔ me la hã nya bena nyateƒe gblɔm mele
esi menɔ damasko la, fia areta ɖo asrafowo dua ƒe agbowo nu be woalém
gake nɔvi siwo le afi ma la de ka kusi ŋu eye wotsɔm da ɖe kusia me hetsɔ to do si le glia me la me eye mesi dzo le egbɔ
đe esia mefia be ame geɖewo lɔ̃a nye nya oa?
adegbe siwo katã ƒom mele la mehiã o, movinyawo sɔŋ ko wonye gake mele edzi yi ge
mina magblɔ ŋutega siwo mekpɔ kple nu siwo katã aƒetɔ la ɖe fiam la na mi
anɔ abe ƒe wuiene enye esia ene la, wokɔm yi dziƒo be makpɔ afi ma ɖa
migabiam be ŋutilã mee menɔ alo gbɔgbɔ mee menɔ hafi yi afi ma hã o, elabena nyemenya o
mawu ɖeka koe nya
gake menya be mede paradiso la me vavã
le afi ma la mese nya siwo wɔ nuku ale gbegbe be wogbɔ amegbetɔwo ƒe susu kple gɔmesese ŋu yi, eye womeɖe mɔ nam be magblɔ wo na ame aɖeke o
nu si teƒe mekpɔ la nye nu xɔasi aɖe, si ŋu mate ŋu aƒo adegbe le gake nyemedi be mawɔ nenema o
ke boŋ la maƒo adegbe le ale si megbɔdzɔe gake mawu wɔ ŋutinyedɔ hena eya ŋutɔ ƒe ŋutikɔkɔe la ŋuti
nu geɖewo ŋutɔ li siwo ŋu maƒo adegbe le, eye ne mewɔ esia la mawɔm movitɔ o gake nyemedi be amewo nabum amegãe wu ame si ŋutɔ menye o, ke boŋ be woakpɔ nu si wòdze be woakpɔ le nye agbenɔnɔ kple gbeƒã si ɖem mele la me
mawu ƒe gãnyenye kple nukunu siwo teƒe mekpɔ la menye nu bɔbɔe o, eye be nyemagado ɖokuinye ɖe dzi o la tae mawu na be dɔléle aɖe ge ɖe nye ŋutilã me si zu ŋu nɔa fu ɖem nam
esia nye satana ƒe dɔla ƒe nuwɔna
mawu ɖe mɔ na dɔléle sia be wòanɔ fu ɖem nam be nyemagaƒo adegbe o
medo gbe ɖa na aƒetɔ la zi etɔ̃ sɔŋ kple kukuɖeɖe be wòaɖe dɔlélé sia ɖa le menye
ke ɣesiaɣi la aƒetɔ la gblɔna nam be, “ao, meli kpli wò
nye amenuveve sɔ gbɔ na wò
elabena meɖea nye ŋusẽ fiana to ame siwo gbɔdzɔ le ŋutilã me la dzi
” eya ta enye dzidzɔ nam be maƒo adegbe le nye gbɔdzɔgbɔdzɔ ŋuti boŋ, ale be kristo ƒe ŋusẽ blibo la katã nadze le menye tsɔ wu be maɖe nye ŋutɔ nye ŋusẽ kple ŋutetewo afia
esi menya be kristo ŋutɔ ƒe lɔlɔ̃nu wònye be nu sia nadzɔ ɖe dzinye ta la, mekpɔa dzidzɔ be “ŋu” sia le nye ŋutilã me
mekpɔa dzidzɔ hã be amewo dzuam, tia nye agbe yome eye meɖoa xaxa kple hiã geɖe me
elabena mekpɔa ŋusẽ to gbɔdzɔgbɔdzɔ me eye zi ale si megbɔdzɔ la zi nenema ke meɖoa ŋu ɖe eŋu
miaƒe nuwɔnae na be meƒo nu, do ɖokuinye ɖe dzi abe lãtɔ ene
evɔ la miawoe wòle be miakafum ke menye nye ŋutɔe wòle be makafu ɖokuinye hafi o eye togbɔ be nyemele naneke me o hã la, naneke mele miaƒe apostolo mawo si, si mele asinye o
esi mele mia gbɔ la, nye dɔwɔwɔ ɖe sia ɖe ɖo kpe edzi be aƒetɔ lae tiam abe apostolo ene eye wòdɔm be mava gblɔ nyanyui la na mi, eye metsɔ dzigbɔɖi wɔ dzesiwo, nukunuwo kple ŋusẽdɔ geɖewo hã le mia dome
nu si ko nyemewɔ le mia gbɔ o, evɔ mewɔe le hame bubuwo me lae nye be nyemetsɔ nye nuɖuɖu, nye nuhiahiãwo kple xɔ si me manɔ la ɖo mia ŋkume o
mitsɔe kem be nyemetsɔ agba siawo da ɖe mia dzi o
azɔ la, zi etɔ̃liae nye esia megbɔna mia gbɔ eye le nye vava me hã la, nyematsɔ dzinyekpɔkpɔ ƒe agba aɖo mia dzi o, elabena nyemele miaƒe ga dim o, ke boŋ miawo ŋutɔ dim mele
vinyewoe mienye, eye menye viwoe wòle be woadi nuɖuɖu na wo dzilawo o
vi fofoe wòle be wòakpɔ via dzi
enye dzidzɔ nam be matsɔ ɖokuinye kple nu siwo le asinye la na mi, be miatsi ɖe dzi le gbɔgbɔ me
gake zi ale si mele mia lɔ̃m ɖe edzi la, zi nenema ke miaƒe lɔlɔ̃ nam hã dzi le ɖeɖem kpɔtɔ
ame aɖewo le mia dome le gbɔgblɔm be “enye nyateƒe be ne eɖi tsa va kpɔ mí la, míegblẽa ga aɖeke ɖe eŋuti o
gake paulo sia ayetɔe wònye le mía blem
le nyateƒe me la, anya to mɔ aɖe dzi kokoko wɔ ga le mía ŋuti
”
enye nyateƒea? đe ame siwo medɔ ɖo ɖe mi la ƒe ɖe va xɔ nane le mia sia?
alo ɖe tito kple nɔvi si medɔ ɖo ɖe mia gbɔ la va ba mia? gbeɖe, elabena menya nyuie bena mí katã la gbɔgbɔ kɔkɔe ma ɖeka koe le mía me, eye nu ɖeka tɔgbi mí katã míewɔna
đewohĩ la, mianɔ bubum be ɖe mele esiawo katã gblɔm be maʋli mía ɖokuiwo ta le mia gbɔ ale be miagalɔ̃m
esia mele eme nenema o
nɔvi lɔlɔ̃wo mele nya sia gblɔm na mi le mawu ƒe ŋkɔ me be matu mi ɖo le gbɔgbɔ me ke menye be matu ɖokuinye ɖo o
nu si vɔ̃m mele lae nye be ne meva mia gbɔ la, miaƒe agbenɔnɔ ava tɔ ŋku nam, eye esia ana be nye nuwɔna manɔ abe ale si miadi be wòanɔ ene o
mele vɔvɔ̃m be ne meva la, mava kpɔ dzrewɔwɔ, ŋuʋaʋã, dɔmedzoedodo, ameŋuzɔzɔ, sakplisasa, ɖokuidodoɖedzi, kple mama le mia dome
mele vɔvɔ̃m hã be nenye be meva la, mawu abɔbɔm ɖe anyi le miaƒe ŋkume ale be manɔ dzi gbagbã kple nuxaxa me
elabena mia dometɔ geɖe siwo wɔ nu vɔ̃ la trɔ zu nu vɔ̃ wɔlawo gbidii elabena wometsɔ ɖeke le eme be yewoatrɔ dzime o
ke boŋ wogale nu vɔ̃ɖiwo kple ŋunyɔnuwo wɔm eye wole ahasi wɔm, le hadzenu wɔm, le amesrɔ̃ xɔm
esia anye zi etɔ̃lia mava mia gbɔ
azɔ abe ale si woŋlɔ̃e ɖe mawunya mee ene la, “woaxɔ nya si ame aɖe tsɔ ɖe nɔvia ŋu la to ɖasefo eve alo etɔ̃ ƒe kpeɖodzi me
”
mexlɔ̃ nu mi xoxo esi meva mia gbɔ zi evelia va yi
azɔ la megale egblɔm, esi nyemele mia gbɔ o
ke ne metrɔ va la, nyematsɔe ake ame siwo wɔ nu vɔ̃ do ŋgɔ alo ame bubu siwo wɔe kplɔ ɖo o,
elabena miele nane dim be wòaɖo kpe edzi na mi be kristoe le nu ƒom to dzinye
kristoa megbɔdzɔ le tohehe na mi me o, ke esẽ ŋu le mia dome
be woaka ɖe edzi na mi la, woklãe ɖe ati ŋu le gbɔdzɔgbɔdzɔ me, ke hã la, ele agbe to mawu ƒe ŋusẽ me
nenema ke, míegbɔdzɔ le eya amea me, gake to mawu ƒe ŋusẽ me míele agbe be míasubɔ mi
mido mia ɖokuiwo kpɔ be miele xɔse me vavã mahã? nenema ke midzro mia ɖokuiwo me
đe miekpɔ dzesi be kristo le mia me oa? negbe ɖee mieto xɔse ƒe dodokpɔ la me o
mexɔe se be mi katã mialɔ̃ ɖe edzi kplim be mieto dodokpɔ la me
míaƒe gbedodoɖae nye be, mianɔ agbe dzadzɛ
menye be miatso afia be míefia nu nyui mi alo miede ŋgɔ o
gbeɖe, nenye be woɖe vodada na mí hã la ele be miawo ya miawɔ nu nyui
míaƒe dɔdeasi enye be míado ŋusẽ mi be miawɔ nu dzɔdzɔetɔ le ɣeawokatãɣi, ke menye nu vɔ̃ o
enye dzidzɔ na mí ne wobu mí ame gblɔewo eye woɖe alɔme le mía ŋu ke miawo miesẽ le xɔse me
míaƒe gbedodoɖa kple didi vevi enye be miatsi ɖe edzi le kristo me
mele nu sia ŋlɔm na mi kple mɔkpɔkpɔ be ne meva ɖo la, magahiã be mahe nya ɖe mia ŋu alo ahe to na ame aɖeke o
elabena nye didie nye be mawɔ ŋusẽ si aƒetɔ la nam la ŋutidɔ atsɔ atu mi ɖo le xɔse me
ke menye be matsɔe aɖiɖi mi ɖe anyi o
mawu nye agbalẽa nu kple nya mamlɛtɔ siawo bena, minɔ dzidzɔkpɔkpɔ dzi ɖaa
mitsi ɖe edzi le kristo me
miɖo to nya siwo katã megblɔ na mi
minɔ anyi le ɖekawɔwɔ kple ŋutifafa me
eye ŋutifafa kple lɔlɔ̃ ƒe mawu la nanɔ anyi kpli mi
mitsɔ nugbugbɔ kɔkɔe do gbe na mia nɔewo
nɔvi kristotɔ siwo katã le gbɔnye afii la do gbe na mi nyuie
aƒetɔ yesu kristo ƒe amenuveve kple mawu ƒe lɔlɔ̃ kpakple gbɔgbɔ kɔkɔe ƒe habɔbɔ nanɔ anyi kple mi katã
paulo, apostolo, si metso amewo gbɔ o, eye menye ame aɖeke hã dzi wòto o, ke boŋ to yesu kristo kple mawu fofo, si fɔ kristo ɖe tsitre tso ame kukuwo dome la dzi,
kple nɔvi siwo li kpli la, ŋlɔ ɖo ɖe hame siwo le galatia
ŋutifafa kple yayra woana mi tso mawu, fofo la, kple míaƒe aƒetɔ yesu kristo gbɔ
yesu kristo ku ɖe míaƒe nu vɔ̃wo ta abe ale si mawu mía fofo la ɖoe ene eye wòɖe mí tso nu vɔ̃ ƒe xexe vɔ̃ɖi sia si me míele la me
bubu woana mawu tso mavɔ me yi mavɔ me
amen
ewɔ nuku nam ŋutɔ be miele mia ɖokuiwo hem ɖa kaba alea tso mawu, ame si yɔ mi be miakpɔ gome le agbe mavɔ si wòna to kristo dzi la me gbɔ
miekplɔ “nyanyui” bubu si makplɔ mi ayi dziƒo o la ɖo
elabena nyanyui bubu aɖeke megali wu esi míefia mi o
ame siwo dzeaŋe kristo ƒe nyateƒe la eye wotrɔnɛ la, le mia flum
mawu ƒe fiƒode nava ame sia ame si fiaa nyanyui bubu aɖe si dzi woato akpɔ xɔxɔ, eye wòto vovo tso esi míefia mi gbɔ la dzi
neva nye ŋutɔ gɔ̃ hã dzi
ẽ, ne mawudɔla aɖe tso dziƒo va gblɔ nya bubu aɖe la, fiƒode mavɔ neva edzi
magagblɔe ake; ne ame aɖe gblɔ nyanyui bubu aɖe wu esi miexɔ la, mawu ƒe fiƒode neva ame ma dzi
miate ŋu akpɔe be nyemele agbagba dzem be madze mia ŋu kple nya viviwo kpakple amebeble o
gbeɖe, mele agbagba dzem be madze mawu ŋu
nenye ɖe medzea agbagba be madze amegbetɔwo ŋu la, anye ne nyemenye kristo ƒe dɔla o
xɔ̃nye lɔlɔãwo, mele atam kam na mi bena wometu dziƒomɔ si mefiana la ɖe amegbetɔ aɖeke ƒe susu alo drɔ̃ekuku dzi o
elabena nye nya metso ame aɖeke gbɔ wu kristo ŋutɔ gbɔ o; kristo ŋutɔe gblɔ nya si megblɔ la nam
ame bubu aɖeke megblɔe nam o
mienya ale si menɔ esi medze yudatɔwo ƒe subɔsubɔ yome; ale si meti kristotɔwo yome nublanuimakpɔmakpɔtɔe
mehea wo yia ʋɔnui eye mewɔ nu sia nu si mate ŋui la be maɖe wo katã ɖa
menye yudatɔ siwo vɔ̃a mawu wu ame bubuwo la dometɔ ɖeka le nye hatiwo dome le anyigba blibo la dzi eye medze agbagba ɖe sia ɖe si mate ŋui la be mawɔ se xoxo siwo katã ku ɖe nye subɔsubɔ ŋu la dzi
ke nya aɖe va dzɔ! elabena hafi woadzim gɔ̃ hã la, mawu tiam be manye ye tɔ, eye wòyɔm
o, amenuveve kple nublanuikpɔkpɔ kae nye esia!
eyɔm be maɖe via si le menye la afia ale be mate ŋu ayi trɔ̃subɔlawo gbɔ eye magblɔ nyanyui la tso yesu ŋu na wo
esi nu siawo katã dzɔ ɖe dzinye la, nyemetso enumake be maƒo nu tso eŋu kple ame aɖeke o
nyemeyi yerusalem be matsɔ nya la ɖo ame siwo nye apostolowo do ŋgɔ nam la ŋkume o
ao! meyi arabia ƒe gbegbewo eye metrɔ va damasko
ƒe etɔ̃ va yi hafi mede yerusalem be makpɔ petro ɖa eye menɔ egbɔ ŋkeke wuiatɔ̃
apostolo bubu ɖeka si ko mekpɔ lae, nye yakobo, míaƒe aƒetɔ la nɔvi
milé to ɖe nya si mele gbɔgblɔm na mi la ŋu elabena mele egblɔm na mi le mawu ŋutɔ ƒe ŋkume
nu siae nye nu si tututue dzɔ
nyemele alakpa dam na mi o
le esia megbe la meyi siria kple kilikia
va se ɖe ɣemaɣi me gɔ̃ hã la, kristotɔ siwo nɔ yudea la mekpɔm kpɔ o
nu si wonya koe nye nu si amewo nɔ gbɔgblɔm be, “míaƒe futɔ xoxo la le gbeƒã ɖem xɔse si me eya ŋutɔ dze agbagba tsã be yeagblẽ la azɔ
”
eye wotsɔ bubu na mawu le tanye
le ƒe wuieve megbe la, megayi yerusalem
azɔ la, mekplɔ barnaba ɖe asi eye tito hã va
meyi le mawu ƒe gbeɖeɖe nam nu be mayi aɖawɔ takpekpe kple nɔvi siwo le afi ma tso gbeƒã si ɖem menɔ na trɔ̃subɔlawo la, ŋu
meƒo nu kple hamedzikpɔlawo ɖeɖe ko ale be woase nu si tututu fiam menɔ la gɔme eye menɔ mɔ kpɔm be woalɔ̃ ɖe edzi be nye nufiafia nye nyateƒe
wolɔ̃ ɖe edzi hã
womezi tito, nye kpeɖeŋutɔ dzi be woatso aʋa nɛ gɔ̃ hã o, togbɔ be tito menye yudatɔ o hã
ame aɖewo nɔ afi ma siwo yɔa wo ɖokuiwo be “kristotɔwo,” ke wonye alakpatɔwo
ame siawo va be yewoafi ŋku akpɔ mí eye yewoase nu tso ablɔɖe si míena mía ɖokuiwo tso yudatɔwo ƒe sewo dzi wɔwɔ me ŋuti
ne menye ame siawo tae o la, ne aʋatsotso ƒe nya gɔ̃ hã medo ta ɖa o
wodi be yewoatsɔ yewoƒe sewo abla mí abe ale si kluviwo nɔa kɔsɔkɔsɔwo me ene
ke míeɖo to wo kura o, elabena míedi be míaflu mi, ana miabu be ame ate ŋu akpɔ ɖeɖe to aʋatsotso kple yudatɔwo ƒe sewo dzi wɔwɔ me o
naneke menɔ hamea dzikpɔla gã siwo nɔ afi ma la si woatsɔ akpe gbeƒã si menɔ ɖeɖem o
nyemetsɔ ɖeke le woƒe hamedzikpɔla gãwo nyenye me o, elabena amewo katã sɔ le mawu ŋkume
ke boŋ wokpɔe be wotsɔ nyanyui la gbɔgblɔ na trɔ̃subɔlawo ƒe dɔ de asi nam, abe ale si wotsɔ yudatɔwo tɔ de asi na petro hã ene
elabena mawu, ame si li kple petro le eƒe dɔwɔwɔ me abe apostolo na yudatɔwo ene la, eya kee li kple nye hã le nye dɔwɔwɔ me abe apostolo na trɔ̃subɔlawo ene
yakobo, petro kple yohanes, ame siwo amewo buna be wonye sɔtiwo na hamea la, wona habɔbɔ ƒe asi nye kple barnaba esi wokpɔ amenuveve si wona mí la dzesii
wolɔ̃ hã be míawo míayi trɔ̃subɔlawo gbɔ, ke woawo woayi yudatɔwo gbɔ
nya ɖeka si ko wogblɔe nye be ele be míaɖo ŋku edzi ɣesiaɣi be míakpe ɖe ame dahewo ŋu
nye ŋutɔ hã metsi dzi ɖe nu sia ŋu
ke esi petro va antioxia la, eva hiã be matsi tsitre ɖe eŋu sesĩe le amewo ŋkume eye mahe nya ɖe eŋu vevie le nu masɔmasɔ si wɔm wònɔ la ta
esi wò ɖo tetee la, eɖu nu kple kristotɔ siwo menye yudatɔwo o, ame siwo mebui be mele be woatso aʋa kokoko eye woalé yudatɔwo ƒe se bubu geɖewo me ɖe asi o
ke emegbe la, esi yudatɔ aɖewo, ame siwo nye yakobo xɔlɔ̃wo va la, megalɔ̃ be yeaɖu nu kple wo o, elabena enɔ vɔvɔ̃m na nu si ame siawo, siwo lé yudatɔwo ƒe sewo me ɖe asi sesĩe eye wogblɔna be aʋatsotso le vevie na ɖeɖekpɔkpɔ la agblɔ
ale kristotɔ bubuawo katã, ame siwo nye yudatɔwo la zu alakpanuwɔlawo
barnaba gɔ̃ hã nɔ ame siawo dome
wodze petro ƒe kpɔɖeŋu yome le esime wonya nu wu ema hafi
esi mekpɔ nu si nɔ edzi yim eye mede dzesii be womenɔ nyateƒe tom tututu le nu si woxɔ se ŋuti o, eye womenɔ zɔzɔm ɖe nyateƒe si le nyanyui la me nu o la, megblɔ na petro le ame bubuawo katã ŋkume be, “togbɔ be ènye yudatɔ dzidzia hã la, èɖe asi le yudatɔwo ƒe sewo ŋu xoxoxo; eya ta nu ka tae nètrɔ kpata hele didim be yeana ame siawo, ame siwo menye yudatɔwo o la, nawɔ seawo dzi mahã?
nye kple wò siaa míenye yudatɔ dzidziawo; menye trɔ̃subɔlawo kple nu vɔ̃ wɔla dzodzrowo míenye o
ke mí kristotɔ siwo nye yudatɔwo la, míenyae nyuie be míate ŋu adze mawu ŋu to yudatɔwo ƒe sewo dzi wɔwɔ me o, ke boŋ to yesu kristo ame si ɖe míaƒe nu vɔ̃wo ɖa la dzixɔse ɖeɖe ko me
ale míawo hã míeɖo ŋu ɖe yesu kristo ŋu be mawu axɔ mí le xɔse ta, eye menye be míewɔ yudatɔwo ƒe sewo dzi ta o
elabena ame aɖeke makpɔ xɔxɔ le seawo dzi wɔwɔ ta akpɔ o
”
ke ne míexɔ kristo dzi se be aɖe mí eye míedze sii be míeda vo eya ta míate ŋu akpɔ ɖeɖe o, negbe ɖe ko wotso aʋa na mí eye míewɔ yudatɔwo ƒe se bubuawo dzi hafi la, ɖe mele be míagblɔ be kristo dzixɔsee na míeda vo oa? gbeɖe, mawu mana be ame aɖeke nabu nu sia tɔgbi ɖe míaƒe aƒetɔ la ŋu o
míanye nu vɔ̃ wɔlawo ne míagadze dzixɔse xoxo siwo mele agbagba dzem be maɖe ɖa la me léle ɖe asi gɔme, anɔ bubum be yudatɔwo ƒe sewo dzi wɔwɔ ana míakpɔ ɖeɖe
elabena to ŋɔŋlɔ kɔkɔe la xexelẽ mee meto va nya be nyemate ŋu adze mawu ŋu gbeɖe to agbagbadzedze be mawɔ seawo dzi me o, elabena medana ƒu
meva dzesii bena, míate ŋu adze mawu ŋu to kristo dzixɔse me ko
woklãm ɖe ati ŋu kple kristo eye nye ŋutɔ nyemegale agbe o ke boŋ kristo le agbe le menye
agbe si tututu le menye fifia la tso ale si mexɔ mawu vi la dzi se la gbɔ, ame si lɔ̃m eye wòtsɔ eɖokui na ɖe tanye
nyemenye ame siwo bua kristo ƒe ku abe nu si ŋu gɔmesese aɖeke mele o ene la dometɔ ɖeka o
elabena ne yudatɔwo ƒe sewo dzi wɔwɔ ate ŋu aɖe mí la, ekema mehiã be kristo naku o
o, mi galatiatɔ tsibomewo! ame kae flu mo na mi eye wòhe gbɔgbɔ vɔ̃ va mia dzii? elabena tsã la, miesea yesu kristo ƒe ku gɔme nyuie abe ɖe metsɔ nutata aɖe si me yesu nɔ kukum le atitsoga ŋu fia mi ene
mina mabia nya ɖeka sia mi
đe miexɔ gbɔgbɔ kɔkɔe la to yudatɔwo ƒe sewo dzi wɔwɔ mea? kura o! elabena gbɔgbɔ kɔkɔe la va mia dzi esime miese nu tso kristo ŋu eye miexɔ edzi se be aɖe yewo la megbe
ekema ɖe miele tsu kum azɔa? elabena ne agbagbadzedze be woawɔ ɖe yudatɔwo ƒe sewo dzi mena agbe mi le gbɔgbɔ me o la, nu ka ta miebu be agbagbadzedze be yewoawɔ wo dzi awɔ mi azɔ kristotɔ nyuiwo wu?
miekpe fu geɖe ɖe nyanyui la ta
miele didim azɔ be yewoaɖe asi le nyanyui la ŋu
esẽ nam be maxɔ nu sia dzi ase!
megale mia biam be ɖe mawu na gbɔgbɔ kɔkɔe la ƒe ŋusẽ mi eye wòwɔ nukunuwo le mia dome le miaƒe agbagbadzedze be yewoawɔ yudatɔwo ƒe sewo dzi taa? mele nenema kura o
esime miexɔ kristo dzi se eye mieɖo ŋu ɖe eŋu tso dzi blibo me tae
nenema kee wònɔ na abraham hã
nu si na mawu kpɔe be edze na dziƒo koe nye be, exɔ mawu ƒe ŋugbedodowo dzi se
miate ŋu akpɔe tso esia me be ame siwo nye abraham ƒe vi vavãwo lae nye ame siwo katã xɔ mawu dzi se nyateƒetɔe
ŋɔŋlɔ kɔkɔe la kpɔe do ŋgɔ be mawu atso afia na trɔ̃subɔlawo le xɔse me, eya ta wòɖe gbeƒã na abraham do ŋgɔe be, “woyra dukɔwo le mewò
”
eya ta woyra ame siwo katã xɔse la kple xɔsetɔ abraham
ame siwo katã tsɔ woƒe mɔkpɔkpɔ da ɖe sea dzi wɔwɔ dzi la le fiƒode te, elabena woŋlɔ ɖi be, “woƒo fi de ame sia ame si melé nu sia nu si woŋlɔ ɖe segbalẽa me la me ɖe asi o
”
eme kɔ ƒãa be womatso afia na ame aɖeke le mawu gbɔ to se la me o, elabena woŋlɔ ɖi be, “ame dzɔdzɔe la anɔ gbe le xɔse me
”
wometu sea ɖe xɔse dzi o, ke boŋ mawunya gblɔ bena, “ame si awɔ nu siawo la anɔ agbe ɖe wo nu
”
kristo ɖe mí tso se la ƒe fiƒode me, esi wòzu fiƒode ɖe mía teƒe, elabena woŋlɔ ɖe mawunya me be, “woƒo fi de ame sia ame si woklã ɖe ati ŋuti
”
ale woɖe mí be yayra si wotsɔ na abraham la nava trɔ̃subɔlawo hã dzi to kristo yesu me, ale be to xɔse me míaxɔ gbɔgbɔ kɔkɔe si mawu tsɔ do ŋugbee
nɔvi lɔlɔ̃awo, le míaƒe agbenɔnɔ gbe sia gbe me gɔ̃ hã la, ne ame aɖe do ŋugbe na nɔvia eye wòŋlɔe da ɖi, de asi ete la, womagate ŋu atrɔe o
ŋugbedola magate ŋu atrɔ tame be yeawɔ nu bubu o
azɔ la, mawu do ŋugbe aɖewo na abraham kple via
đo ŋku edzi be nya sia megblɔ be wodo ŋugbe na viawo o; anye ne esia afia be via siwo katã nye yudatɔwo
ke wodo ŋugbe na via eye esia gɔmee nye na kristo
nu si mele didim be magblɔ lae nye esi
mawu ƒe ŋugbe si wòdo be woaɖe ame to xɔse me la eŋlɔ ŋugbedodo sia da ɖi eye wòde asi ete; womate ŋu aɣlae alo atrɔe ƒe alafa ene blaetɔ̃ megbe, esi mawu na se ewoawo o
ne se mawo dzi wɔwɔ ate ŋu aɖe mí la, ekema eme kɔ ƒãa bena esia ato vovo sã tso abraham ƒe mɔ gbɔ elabena ɖe ko abraham ya xɔ mawu ƒe ŋugbedodo dzi se
enyo
nu ka tae wode se mawo? wotsɔ se siawo kpe ɖe tsãtɔwo ŋu le ŋugbe sia dodo vɔ megbe be woafia amewo ƒe fɔɖiɖi ne woda mawu ƒe sewo dzi
ke se siawo anɔ anyi va se ɖe kristo, vi, si mawu do ŋugbe na la ƒe vava dzi ko
vovototo bubu sia hã gali
mawu tsɔ eƒe seawo na mawudɔlawo be woatsɔ ana mose, eye eya hã tsɔ wo na eƒe amewo
ke esi mawu do ŋugbe na abraham la, eya ŋutɔe doe na abraham; metsɔ ŋugbedodo la to mawudɔlawo alo mose dzi o
ekema ɖe se la tsi tre ɖe mawu ƒe ŋugbedodowo ŋu mahã? gbeɖe! elabena nenye ɖe se si wona la ana agbe la, anye ne dzɔdzɔenyenye ava to se la me vavã
gake ŋɔŋlɔ kɔkɔe la gblɔ be xexeame katã le nu vɔ̃ ƒe game, ale be ŋugbe si wodo be to yesu kristo dzixɔse me ame siwo xɔse akpɔ ɖeɖe la, nasu wo si
do ŋgɔ na kristo ƒe vava la, se la dzɔ mía ŋu abe gamenɔlawo ene va se ɖe esime míaxɔ đela si gbɔna la dzi ase
mina magagblɔe ale
yudatɔwo ƒe sewo nye míaƒe nufiala kple mɔfiala va se ɖe esime kristo va be yeana míanɔ nyuie kple mawu to míaƒe xɔse me
ke azɔ esi kristo va la, míegahiã se mawo be woadzɔ mía ŋu eye woakplɔ mí ayi egbɔe o
elabena azɔ la, mí katã míenye mawu viwo to yesu kristo dzixɔse me,
eye mí ame siwo wode mawutsi ta na ɖe ɖekawɔwɔ kple kristo me la, míedo yesu abe awu ene
míeganye yudatɔwo alo helatɔwo, kluviwo alo ablɔɖeviwo, ŋutsuwo alo nyɔnuwo gɔ̃ hã o, ke mí katã míele ɖeka; míenye kristotɔwo; míele ɖeka le kristo yesu me
ke azɔ la, esi míenye kristotɔwo la, míenye abraham ŋutɔ ƒe dzidzimeviwo eye mawu ƒe ŋugbe siwo katã wòdo na abraham la nye mía tɔ
miɖo ŋku edzi be ne fofo aɖe ku eye wògblẽ domenyinu gã aɖe ɖi na via sue aɖe la, ɖevi sue ma tɔ me menyo sãa wu kluvi aɖeke tɔ o va se ɖe esime wòatsi togbɔ be nu sia nu si fofoa gblẽ ɖi nɛ nye etɔ hã
ele na ɖevi la be wòawɔ nu si edzikpɔlawo ɖo nɛ va se ɖe esime wòaxɔ ƒe si fofoa ɖo da ɖi
alea tututue wònɔ na mí va se ɖe esime kristo va
míenye kluviwo na yudatɔwo ƒe sewo kple kɔnyinyiwo elabena míebu be woate ŋu aɖe mí
ke esi ɣeyiɣi nyuitɔ si mawu ɖo da ɖi va ɖo la, mawu ɖo via si nyɔnu aɖe dzi eye wònye yudatɔ la ɖa
be wòana ablɔɖe mí ame siwo nye kluviwo na seawo ale be wòate ŋu axɔ mí abe eya ŋutɔ viwo ene
eye be míenye viawo ta la, mawu ɖo via ƒe gbɔgbɔ ɖe míaƒe dziwo me eya ta azɔ la míate ŋu ayɔ mawu dzideƒotɔe be enye mía fofo lɔlɔ̃a
míeganye kluviwo azɔ o ke boŋ míenye mawu ŋutɔ viwo azɔ
azɔ esi míenye viawo ta la, nu sia nu si nye etɔ la nye mía tɔ elabena nenemae mawu ɖoe
hafi mi trɔ̃subɔlawo mianya mawu la, mienye kluviwo na nu siwo miebuna abe mawuwo ene, evɔ mawu mawo menɔ anyi gɔ̃ hã o
ke azɔ esi mieke ɖe mawu ŋu alo magblɔ be mawu boŋ ke ɖe mia ŋu la, nu ka tae miagadi be yewoagagbugbɔ ayi subɔsubɔ gbɔdzɔ, dahe, dzodzro gbɔ hele agbagba dzem be miayi dziƒo to mawu ƒe sewo dzi wɔwɔ me hã?
miele agbagba dzem be yewoadze mawu ŋu to nu si miawɔ alo nu si mele be miawɔ o le ŋkeke tɔxɛ aɖewo dzi alo le ɣleti aɖewo me alo le azãgbe aɖewo alo le ƒe aɖewo me la dzi
mevɔ̃ ɖe mia nu
mele vɔvɔ̃m be nye agbagbadzedzewo katã ɖe mia ta la zu nu dzodzro
nɔvi lɔlɔ̃awo mina nu siawo nawɔ dɔ ɖe mia dzi abe ale si wowɔ dɔ ɖe dzinyee ene, elabena nye la mevo tso kɔkuti siawo te abe ale si miawo hã mievo tso wo te tsã ene
esi megblɔ mawunya na mi zi gbãtɔ la miedo vlom o,
togbɔ be menɔ dɔ lém esi metsɔ nyanyui la vɛ na mi zi gbãtɔ hã
togbɔ be nye dɔléle la nye nuɖiaɖia hã la, miegbe nu le gbɔnye henyam o, ke boŋ miexɔm eye miekpɔ dzinye abe mawudɔla aɖe menye alo abe yesu kristo ŋutɔ ene
afi ka dzidzɔkpɔkpɔ ƒe gbɔgbɔ si nɔ mía dome tsã la le? elabena menyae be le ŋkeke mawo me la, mialɔ̃ dzidzɔtɔe aho miaƒe ŋkuwo atsɔ aɖo tɔnyewo teƒe ne ema ate ŋu anye kpekpeɖeŋu nam
ke azɔ la, ɖe mezu miaƒe futɔ elabena megblɔ nyateƒe la na mia?
aʋatsonufiala mawo, ame siwo le didim vevie be yewoadze mia ŋu la, mele agbagba dzem nenema ɖe miaƒe nyonyo ta o
nu si wole didim be yewoawɔ lae nye yewoatrɔ miaƒe mo ɖa tso gbɔnye ale be miaɖo to woawo wu
enyo ne amewo ve mia nu kple tameɖoɖo nyui, to dzi vavãtɔ me vevietɔ ne womele mia nu vem le ɣeyiɣi si me mele mia gbɔ ko me o
o, vinyewo miena nye dzi le veve sem! megale veve sem abe funɔ si le mɔ kpɔm na vidzidzi ene eye mele mɔ kpɔm na ɣeyiɣi si kristo ƒe gbɔgbɔ ayɔ mia me mlɔeba la
medi vevie be manɔ mia gbɔ fifia ale be nyemanɔ nu siawo ŋlɔm na mi o hafi; ke esi mía dome didi ta la, maʋu eme be nyemenya nu si tututu mawɔ o
miɖo tom, xɔ̃nyewo, mi ame siwo bu be ele be miawɔ yudatɔwo ƒe sewo dzi kokoko hafi akpɔ ɖeɖe
nu ka ta miadi nu siwo tututu se siawo fia o
elabena woŋlɔ ɖi be viŋutsu eve nɔ abraham si; ɖeka dada nye kosi ke evelia dada ya nye ablɔɖenyɔnu
nya tɔxɛ aɖeke meku ɖe kosi la ƒe vi ɖe dzidzi ŋu o
ke ablɔɖenyɔnua ya la mawu ɖe wòdo ŋugbe nɛ hafi wòte ŋu dzi vi
nu siawo nye alobalo ko, elabena nyɔnu eveawo sɔ kple nubabla eve
nubabla ɖeka la woxɔe le sinai to dzi eye eyae dzi ɖevi siwo nye kluviwo
esia nye hagar
eya ta hagar enye sinaito si le arabia, eye wòsɔ kple egbegbe yerusalem du, elabena eya kple viawo le kluvinyenye me
ke yerusalem si le dziƒo la vo, menye kluvi o, eye eyae nye mía dada
elabena woŋlɔ ɖi bena, “dzi nedzɔ wò, o konɔ, wò nyɔnu si medzi vi kpɔ o; do ɣli sesĩe nãtso aseye, wò ame si melé ku kpɔ o; viwo le nyɔnu si tsi akogo la si wu nyɔnu si si srɔ̃ le gɔ̃ hã
”
nɔvi lɔlɔ̃awo, nye kple miawo míenye vi siwo ŋugbe mawu do abe ale si wòdo isak ŋugbe ene
eya ta ame siwo di be míawɔ yudatɔwo ƒe sewo dzi la, le mí ame siwo wodzi tso gbɔgbɔ kɔkɔe la me yome tim azɔ, abe ale si ismael, kosi la ƒe vi, ti isak, vi si ŋugbe wodo la yome ene
ke ŋɔŋlɔ kɔkɔe la gblɔ be mawu gblɔ na abraham be wòanya kosi la kple via elabena kosi la ƒe vi mate ŋu anyi abraham ƒe dome kple ablɔɖenyɔnu la ƒe vi o
nɔvi lɔlɔ̃awo, menye kosiwo ƒe viwo míenye o; eye míenye kluviwo na yudatɔwo ƒe sewo hã o, ke míenye ablɔɖenyɔnu la ƒe viwo, eye míedzea mawu ŋu le míaƒe xɔse ta
ale kristo wɔ mí ablɔɖeviwoe
azɔ la, mikpɔ egbɔ be mielé ablɔɖe sia me ɖe asi eye miagatrɔ azu kluviwo na yudatɔwo ƒe sewo kple kɔnyinyiwo o
miɖo tom, elabena nya sia le vevie
ne miele ŋu ɖom ɖe aʋatsotso kple yudatɔwo ƒe sewo dzi wɔwɔ ŋu be woana miadze mawu ŋu la, ekema kristo mate ŋu aɖe mi o
magagblɔe zi evelia
ele na ame sia ame si le didim be yeadze mawu ŋu to aʋatsotso me la be wòawɔ yudatɔwo ƒe se ɖe sia ɖe dzi loo alo wòatsrɔ̃
ne miele didim be yewoaxe fe si mienyi le mawu si kple se mawo dzi wɔwɔ la, ekema viɖe aɖeke mele kristo ŋu na mi o
ekema mawu ƒe amenuveve la bu ɖe mi
ke to gbɔgbɔ kɔkɔe la ƒe kpekpeɖeŋu me la míele ŋu ɖom ɖe kristo ƒe ku ŋu be wòaɖe míaƒe nu vɔ̃wo ɖa ale be míate ŋu adze mawu ŋu
eye mehiã be mí ame siwo kristo na agbe mavɔe la míatsi dzi o, ne wotso aʋa na mí loo alo míelé yudatɔwo ƒe sewo me ɖe asi la, o
elabena nu si ko míehiã lae nye xɔse si wɔa dɔ to lɔlɔ̃ me
miedze egɔme henɔ yiyim nyuie hafi
ame kae va flu mi eye wòxe mɔ na nyateƒe la yomenɔnɔ?
eme kɔ ƒãa be menye mawue wɔ nu sia o, elabena eyae nye ame si yɔ mi hena ablɔɖe le kristo me
ke mia dometɔ ɖeka koe agblẽ ame bubuawo katã
mele mɔ kpɔm be mawu agagbugbɔ mi va xɔse la gbɔ abe ale si mele mɔ kpɔm le nu siawo me ene
ame ka kee le fu ɖem na mi hele mia flum la, mawu ŋutɔ ahe to nɛ
ame aɖewo gblɔ gɔ̃ hã be nye ŋutɔ mele gbeƒã ɖem be aʋatsotso kple yudatɔwo ƒe sewo le vevie hena ɖeɖe
enyo, ne meɖe gbeƒã nenema la, womagati yonyeme o, elabena gbeƒãɖeɖe sia meɖia ame aɖeke nu o
esi wogale yonyeme tim kokoko la, fia be megale gbeƒã ɖem tso ɖeɖe to xɔse le kristo ƒe atitsoga ɖeɖe ko me ŋu
đe ko medi vevie be nufiala siwo di be miana woatso aʋa na mi la, woaɖe wo ɖokuiwo ɖa le mia dome eye woaɖe le mia ŋu kpoo
elabena nɔvi lɔlɔ̃awo, wona ablɔɖe mi ke menye ablɔɖe be miawɔ nu vɔ̃ o, ke boŋ ablɔɖe be mialɔ̃ mia nɔewo eye miave wo nu
elabena woate ŋu aƒo seawo katã nu ƒu wòazu se ɖeka sia be, “lɔ̃ hawòvi abe ɖokuiwò ene
”
ke ne le lɔlɔ̃ na mia nɔewo teƒe ɖeklemiɖeɖe kple dzrewɔwɔ le miawo ɖeɖe dome la, ekema minɔ ŋudzɔ eye miakpɔ nyuie be miagagblẽ nu le mía nɔewo ŋu o
eya ta megblɔ be minɔ agbe le gbɔgbɔ la me ale be miagawɔ miaƒe dzɔdzɔme vɔ̃wo ƒe didiwo dzi o
elabena dzɔdzɔme vɔ̃ dia nu si tsi tre ɖe gbɔgbɔ la ŋu, eye nu si dim gbɔgbɔ la le la hã nye futɔ na míaƒe dzɔdzɔme vɔ̃wo
wole avu wɔm kple wo nɔewo, ale be miate ŋu awɔ nu si miedi be miawɔ la o
ke ne gbɔgbɔ la le miakplɔm la, miegale se la te o
ke ŋutilãmenudzodzro vɔ̃wo dze ƒãa; esi woe nye, ahĩawɔwɔ, makɔmakɔnyenye, hadzedze,
trɔ̃subɔsubɔ, adzewɔwɔ, fuléle, dzrewɔwɔ ŋuʋaʋã, dɔmedzoedodo, ɖokuitɔdidi, kɔmamawo, mamawo,
ŋubiabiã, ahamumu, aglotutu vɔ̃wo kple esia tɔgbiwo
mele nu xlɔ̃m mi, abe ale si mexlɔ̃ nu mi va yi ene la be, ame siwo nɔ agbe alea la manyi mawufiaɖuƒe la ƒe dome o
ke gbɔgbɔ la ƒe kutsetse enye, lɔlɔ, dzidzɔ, ŋutifafa, dzigbɔɖi, dɔmenyowɔwɔ, nyuiwɔwɔ, nuteƒewɔwɔ,
tufafa kple ɖokuidziɖuɖu
se la metsi tre ɖe nu siawo ŋuti o
ame siwo nye kristo yesu tɔ la klã woƒe dzɔdzɔme vɔ̃wo kple woƒe fieŋufieŋuwo kpakple woƒe dzodzrowo ɖe ati ŋuti
esi míele agbe le gbɔgbɔ la me la, mina míazɔ hã le eƒe kpɔkplɔ te
migana dada nayɔ mía me o, ado dziku na mía haviwo alo aʋa ŋu mía nɔewo o
nɔvi lɔlɔ̃awo, ne kristotɔ aɖe dze nu vɔ̃ me la, ele na mi ame siwo vɔ̃a mawu la be miatsɔ gbe blewu kple ɖokuibɔbɔ akpe ɖe eŋu be wòagbugbɔ ava mɔ dzɔdzɔe la dzi; miaɖo ŋku edzi be mia dometɔ aɖe hã ate ŋu azu vɔ̃wɔla ɣebubuɣi
mitsɔ mia nɔewo ƒe agbawo eye miakpe ɖe wo ŋu le woƒe xaxawo me, ale miawɔ aƒetɔ la ƒe se la dzi
ne ame aɖe bu be yenye nane le esime menye naneke o la eble eɖokui
mina ame sia ame naka ɖe edzi be yele yeƒe dɔ wɔm abe ale si yeate ŋui ene, ekema akpɔ dɔ nyui wɔwɔ ŋuti dzidzɔ eye mahiã be wòatsɔ eɖokui asɔ kple ame bubu aɖeke o
ele be mía dometɔ ɖe sia ɖe natsɔ eya ŋutɔ ƒe vodadawo kple eya ŋutɔ ƒe agbawo elabena mía dometɔ aɖeke mede blibo o!
ame siwo wofia mawu ƒe nyae la nama woƒe nu nyuiwo kple woƒe nufialawo
migable mia ɖokuiwo o
miɖo ŋku edzi be ame aɖeke mate ŋu aflu mawu o
nu si ame ƒãna la eya kee wòŋena ɣesiaɣi
ne eƒã eya ŋutɔ ƒe dzodzro vɔ̃wo ƒe ku la, ekema ele nu vɔ̃wo ƒe ku ƒãm eye le nyateƒe me la, aŋe gbegblẽ ƒe ku
ke ne eƒã gbɔgbɔmekuwo la, aŋe agbe mavɔ si gbɔgbɔ kɔkɔe la anɛ
migana míagbɔdzɔ le nu nyui wɔwɔ me o, elabena ne míegbɔdzɔ o la, míaŋe nu le ɣeyiɣi nyuitɔ dzi
eya ŋuti esi asinukpɔkpɔ le mía si la, mina míawɔ nyui na amewo katã, vevietɔ na nɔvi dzixɔsetɔwo
matsɔ nye ŋutɔ nye asi aŋlɔ nuwunya mamlɛ siawo na mi
mikpɔ ale si wòle be mana nye ŋɔŋlɔdzesiwo naloloe ɖa!
miaƒe nufiala siwo le agbagba dzem be yewoana miatso aʋa la, le agbagba dzem le nu ɖeka ko ta
eyae nye be yewoadze amewo ŋu eye womagati yewo yome, abe ale si wòanɔ ne woaʋu eme be kristo ƒe atitsoga koe ate ŋu aɖe mí ene o
menye ame siwo wotso aʋa na gɔ̃ hãe wɔa sea dzi o, ke wodi be woatso aʋa na mi ale be woaƒo adegbe le miaƒe ŋutilã ŋu
mawu neɖi be nyemaƒo adegbe le naneke ŋu o, negbe le míaƒe aƒetɔ yesu kristo ƒe atitsoga la ŋu ko, nu si me woto klã xexeame ɖe ati ŋuti nam eye woklã nye hã ɖe ati ŋuti na xexeame
gɔmesese aɖeke megale aʋatsotso kple aʋamatsɔmatso ŋu o
nu si le vevie lae nye nuwɔwɔ yeye zuzu
mawu ƒe ŋutifafa kple nublanuikpɔkpɔ nanɔ anyi kple ame siwo katã wɔa se sia dzi, eye woanɔ anyi kple mawu ƒe israel hã
mlɔeba la migana ame aɖeke naɖe fu nam le nu siawo ŋuti o elabena yesu ƒe dzesiwo le nye ŋutilã ŋu
nɔvi lɔlɔ̃awo, míaƒe aƒetɔ yesu kristo ƒe amenuveve nanɔ anyi kple miaƒe gbɔgbɔ, amen
nɔvi kristotɔ lɔlɔ̃a siwo le efeso, mi ame siwo lé aƒetɔ la ƒe nya la me ɖe asi sesĩe; nye paulo, ame si mawu tia be manye kristo yesu ƒe dɔtsɔla lae le agbalẽ sia ŋlɔm na mi
mawu, mía fofo kple yesu kristo, míaƒe aƒetɔ ƒe yayra kple ŋutifafa nanɔ anyi kpli mi
míetsɔ kafukafu geɖe na mawu, míaƒe aƒetɔ yesu kristo fofo, ame si tsɔ yayra ɖe sia ɖe si le dziƒo la kɔ ɖe mía dzi duu le esime míenye kristotɔwo la ta
le blema, hafi wòva wɔ xexeame gɔ̃ hã la, mawu tia mí be míanye eya ŋutɔ tɔwo, to dɔ gã si kristo ava wɔ na mí la dzi
eɖoe ɣemaɣi ke be yeawɔ mí ame kɔkɔe, maɖifɔwoe le eƒe ŋkume
míawoe nye ame siwo le eƒe ŋkume eye eƒe lɔlɔ̃ ƒo xlã mí
đoɖo matrɔmatrɔ si wòwɔ ɖe mía ŋuti tso ɣeaɖeɣi ke nye be wòaxɔ mí ɖe eya ŋutɔ ƒe ƒome la me
mawu wɔ esia esi wòɖo yesu kristo ɖa be wòaku ɖe mía ta
ewɔ esia to eya ŋutɔ ƒe lɔlɔ̃nu me!
azɔ la mitsɔ kafukafuwo katã na mawu ɖe eƒe dɔmenyo gã na mí ta
mikafui ɖe eƒe amenuveve sɔ gbɔ si wòkɔ ɖe mía dzi la ta, elabena míenye via lɔlɔ̃ la tɔ
eƒe dɔmenyonyo la gba go ɖe mía dzi ale gbegbe be wòɖe míaƒe nu vɔ̃wo katã ɖa to via ƒe ʋu la me, ame si dzi wòto ɖe mí;
eye etsɔ eƒe amenuveve xɔasi la kɔ ɖe mía dzi duu, elabena ese mía gɔme nyuie eye wònya nu si nyo na mí ɣesiaɣi
mawu gblɔ eƒe susu ɣaɣla si ta wòɖo kristo ɖa la na mí
ewɔ ɖoɖo sia le blema ke ɖe nublanuikpɔkpɔ na mí ta
eƒe taɖodzinue nye be, ne ɣeyiɣi si wòɖo ɖi la de la, aƒo mí katã nu ƒu tso afi sia afi si míele, eɖanye dziƒo alo anyigbadzi, bena míanɔ egbɔ le kristo me, tso mavɔ me yi mavɔ me
gawu la, le nu si kristo wɔ ɖe mía nu ta la, míezu nunana xɔasi siwo ŋuti mawu kpɔa dzidzɔ le, elabena abe ɖoɖo gã si mawu wɔ la ƒe akpa aɖe ene la, etia mí tso gɔmedzedzea me ke be míanye ye tɔwo eye nu siawo katã le eme vam pɛpɛpɛ abe ale si wòɖoe tso blema ke ene
mawu ƒe ɖoɖo le nu sia mee nye be, mí ame siwo nye ame gbãtɔ siwo dze si kristo la, míakafui atsɔ ŋutikɔkɔe nɛ, ɖe dɔ gã siwo katã wòwɔ na mí la ta
eye ɖe dɔ gã si kristo wɔ ta la, mi ame bubu siwo ke hã se nyanyui la tso ale si ame akpɔ ɖeɖe ŋu, eye miexɔ kristo dzi se la, gbɔgbɔ kɔkɔe si ŋugbe wodo na mí kristotɔwo tso blema ke la, ŋutɔ de dzesi mi be mienye kristotɔwo
eƒe mía me nɔnɔ nye kpeɖodzi tso mawu gbɔ be awɔ nu sia nu si ŋugbe wòdo na mí la godoo
gbɔgbɔ la ƒe mía me nɔnɔ fia bena mawu ƒle mí xoxo eye wòɖo kpe edzi be yeakplɔ mí ava eɖokui gbɔe
esiae ganye susu ɖeka si tae wòle be míakafu míaƒe mawu, ŋutikɔkɔetɔ la
esia tae tso ɣeyiɣi si dzi mese xɔse si le mia si le aƒetɔ yesu me kple lɔlɔ̃ si le mia me na ame kɔkɔewo katã la,
nyemedzudzɔ akpedada na mawu ɖe mia ta o eye meɖoa ŋku mia dzi ɖaa le nye gbedodoɖawo me
mebiaa mawu, si nye míaƒe aƒetɔ yesu fofo la, be wòana mawumenunya kple ɖeɖefia mi be miaganyae ɖe edzi wu
medoa gbe ɖa be kekeli nayɔ miaƒe dziwo me fũ bena miakpɔ nu siwo gome kpɔ ge miegbɔna la ƒe ɖe do ŋgɔ
medi be mianya be esi wotsɔ mí ame siwo xɔ kristo dzi se la na mawu ta la esia wɔe be kesinɔnu gã aɖe ɖo mawu si!
medoa gbe ɖa be, miade asi ale si eƒe ŋusẽ tri akɔe le kpekpeɖeŋunana ame siwo xɔa edzi se me la gɔmesese me
ŋusẽ triakɔ sia kee fɔ kristo ɖe tsitre tso ame kukuwo dome eye wòtsɔe ɖo bubuteƒe le mawu ƒe nuɖusi me le dziƒo
teƒe si kɔ sasasã wu fia dziɖula kple kplɔla ɖe sia ɖe tɔ
ẽ, ŋutikɔkɔe le eƒe bubu ŋu wu ame sia ame tɔ le xexe sia me loo alo xexe si gbɔna la me
mawu tsɔ nuwo katã de eƒe afɔ te eye wòwɔe kristohamea katã ƒe tatɔ gãtɔ
hame sia nye eya ŋutɔ ƒe ŋutilã
eyɔ hame la fũ, eye wòganye nu sia nu si le afi sia afi la ƒe gɔmedzela kple enala
tsã la mienɔ mawu ƒe fĩƒode te, eye miaƒe nu vɔ̃wo na be mieyina ɖe tsɔtsrɔ̃ mavɔ me
miedze ameha la yome eye miele ko abe ame bubuwo ene; mieyɔ fũ kple nu vɔ̃, eye miedze satana, ŋusẽ si le yame la ƒe fiavi la yome; ame si gale dɔ wɔm fifi laa le ame siwo tsi tre ɖe aƒetɔ la ŋuti ƒe dziwo me
mí katã míenɔ ko abe ame mawo ene tsã, míaƒe agbe ɖea nu vɔ̃ɖi siwo le mía me la fiana, eye míewɔa nu vɔ̃ siwo me míaƒe dzodzro vɔ̃wo kple susu vɔ̃wo kplɔa mí denae
míedze agbe baɖa nɔnɔ gɔme elabena wodzi mí kple dzɔdzɔme vɔ̃ɖi ale míenɔ mawu ƒe dɔmedzoe la te abe ame bubu ɖe sia ɖe ene
gake mawu ƒe nublanuikpɔkpɔ gba go ŋutɔ eye wòlɔ̃ mí hã ale gbegbe be
togbɔ be míeku le gbɔgbɔ me, eye woƒo fi de mí be míatsrɔ̃ le míaƒe nu vɔ̃wo ta hã la, egbugbɔ míaƒe agbe la tsɔ na mí esi wòfɔ kristo tso ame kukuwo dome, ale be eƒe amenuveve gã la koe ɖe mi,
eye wokɔ mí do goe le yɔdo la me yi ɖe ŋutikɔkɔe me kple kristo, le dziƒonutowo me, afi si míebɔbɔ nɔ anyi kplii le, ɖe dɔ gã si kristo yesu wɔ na mí la ta
azɔ mawu ate ŋu afia asi mí eye wòatsɔ mí aɖo kpɔɖeŋui ɣesiaɣi na eƒe amenuveve sɔ gbɔ la, ɖe dɔ gã si wòwɔ na mí to yesu kristo me la ta
le eƒe amenuveve sɔ gbɔ la ta la, miekpɔ ɖeɖe to kristo dzixɔse me
dzixɔse si le mia si le eya amea me gɔ̃ hã la menye nu si tso miawo ŋutɔwo gbɔ o; ke boŋ eya hã nunanae wònye tso mawu gbɔ
đeɖekpɔkpɔ menye fetu na mí le míaƒe dɔ nyui siwo míewɔ la ta o, eya ta mía dometɔ aɖeke mate ŋu aƒo adegbe le eta o
mawu ŋutɔe wɔ mí nu si míenye eye wòtsɔ agbe yeye si tso yesu kristo gbɔ la na mí
eɖoe da ɖi na mí tso gbe aɖe gbe ke be míatsɔ míaƒe agbe sia akpe ɖe ame bubuwo ŋui
migaŋlɔ be akpɔ be tsã la, mienye trɔ̃subɔlawo, eye yudatɔwo yɔ mi be mawumavɔ̃lawo kple ame makɔmakɔwo o
ke togbɔ be wowɔa mawuvɔ̃lawo ƒe ɖoɖowo kple kɔnuwo dzi pɛpɛpɛ hã la, woƒe dziwo me mekɔ o, evɔ wona wotso aʋa hã na wo abe mawuvɔvɔ̃ ƒe dzesi ene hafi
miɖo ŋku edzi be le ɣemaɣiwo me la, mienɔ agbe kristo manɔmee
mienye futɔ na mawu viwo eye mawu medo ŋugbe aɖeke be yeakpe ɖe mia ŋuti o
ale miebu keŋkeŋ
mawu menɔ mia si o, eye mɔkpɔkpɔ aɖeke hã menɔ mia si o
ke azɔ la, mienye kristo yesu tɔ, eye togbɔ be mienɔ adzɔge ke tsã tso mawu gbɔ hã la, azɔ wokplɔ mi va egbɔe, ɖe nu si yesu kristo wɔ ɖe mia ta kple eƒe ʋu la ta
elabena kristo ŋutɔe nye mɔ si dzi míato akpɔ ŋutifafa
ewɔ ŋutifafa le mí yudatɔwo kple mi trɔ̃subɔlawo dome to ale si wòwɔ mí katã ƒome ɖeka me tɔwoe la me eye wòɖe vlodoame si nɔ mía dome tsã la ɖa
to eƒe ku me la, eɖe ale si mí kple miawo míenyina tsã o la ɖa
yudatɔwo ƒe se siawoe he fuléle siawo vɛ elabena seawo de yudatɔwo dzi eye wotsi tre ɖe trɔ̃subɔlawo ŋuti
ale wòku bena wòate fli ɖe yudatɔwo ƒe seawo kple woƒe ɖoɖowo katã me
emegbe ewɔ mí kple ame siwo menyina tsã o la ɖekae le eƒe ŋutilã me; eye esi wòtsɔ mí wɔ ame yeye ɖekae mlɔeba la, ŋutifafa va
abe ame siwo nye ŋutilã ɖeka ƒe akpa vovovowo ene la, míaƒe dɔmedzoe ɖe mia nɔewo ŋuti nu tsi keŋkeŋ, elabena wodzra mí ame eve la katã dome ɖo eye ɖekawɔwɔ nɔ mí kple mawu dome
mlɔeba la, dzrehehe la wu nu le atitsoga la ŋuti
azɔ la etsɔ ŋutifafa ƒe nyanyui la vɛ na mi trɔ̃subɔla siwo nɔ adzɔge ke tso egbɔ kple mí yudatɔ, siwo te ɖe eŋu
azɔ la mí katã míeɖanye yudatɔwo alo trɔ̃subɔlawo, míate ŋu ato gbɔgbɔ kɔkɔe la ƒe kpekpeɖeŋu kple nu si kristo wɔ ɖe mía ta la me, ate ɖe mawu, fofo la, ŋuti
azɔ la mieganye amedzrowo na mawu kple dziƒofiaɖuƒe la o, ke boŋ mienye mawu ŋutɔ ƒe ƒometɔwo kple mawu ƒe dumetɔwo eye mi kple kristotɔ bubuwo katã mienye mawu ƒe aƒemetɔwo azɔ
mikpɔ gɔmeɖokpe sesẽ si dzi wotu mi ɖo la ɖa! wotu mi ɖe apostoloawo kple nyagblɔɖilawo dzi eye xɔa ƒe dzogoedzikpee nye yesu kristo ŋutɔ!
mí ame siwo katã xɔe se la, wowɔ mí ɖekae kple kristo le ɖoɖo tɔxɛ me abe gbedoxɔ nyui si tum wole na mawu eye wòle dzi dem nyuie gbe sia gbe la ƒe akpa aɖewo ene
eye wotsɔ miawo hã wɔ ɖekae kple ame siawo ale to gbɔgbɔ la dzi mienye mawu ƒe nɔƒe sia ƒe akpa aɖe
le esia ta, nye paulo, kristo yesu ƒe dɔla, mele ga me le afii le mi trɔ̃subɔlawo ta
mexɔe se be miese mawu ƒe amenuveve, si wònam le mia ta
le esia me be mawu na menya eƒe ɖoɖo ɣaɣla be trɔ̃subɔlawo hã nakpɔ amenuveve
meka nya sia ta na mi do ŋgɔ kpuie to nye agbalẽŋɔŋlɔ na mi me
megblɔ esia be matsɔ aɖe nya me na mi tso ale si mewɔ hafi nya nu siawo la ŋuti
le blema la, mawu meɖe eƒe ɖoɖo sia fia eƒe amewo o, gake azɔ la eɖee fia eƒe apostolowo kple nyagblɔɖilawo to gbɔgbɔ kɔkɔe la dzi
azɔ nya ɣaɣla lae nye esi
ebe trɔ̃subɔla siwo trɔ dzime la akpɔ gome le domenyinyi magblemagblẽ si wòɖo ɖi na viawo la me sɔsɔe kple yudatɔwo; eyɔ wo kple eve la katã be woanye yeƒe hametɔwo
mawu ƒe ŋugbedodowo be yeakɔ yayra geɖe ɖe amewo dzi to kristo dzi la, yi na wo kple eve la katã, nenye be woxɔ kristo ƒe nyanyui la kple dɔ gã si wòwɔ ɖe wo nu la dzi se
mawu na mɔnukpɔkpɔ tɔxɛm be magblɔ eƒe ɖoɖo sia na ame sia ame eye wòtsɔ eƒe ŋusẽ kple ŋutete tɔxɛ nam bena mate ŋu awɔ dɔ sia nyuie
mibu nu sia ŋuti kpɔ! togbɔ be nyemewɔ naneke si dze na bubu sia o, eye nyee ganye kristotɔ gblɔetɔ wu ame sia ame hã la, nye koe nye ame si wòtia, tsɔ dzidzɔ tɔxɛ sia na be magblɔ dzidzɔnya sia na trɔ̃subɔlawo tso kesinɔnu mavɔ si li na wo to kristo me;
eye wògadi be maɖe nya me na ame sia ame be mawue nye trɔ̃subɔlawo hã ƒe đela, abe ale si eya ame si wɔ nuwo katã la ɖoe da ɖi le adzame tso gɔmedzedzea me ene
susu ka tae wòwɔ ɖoɖo sia ɖo? ewɔ ɖoɖo sia be wòatsɔ afia dziɖula kple ŋusẽ vovovo, siwo le dziƒonutowo me, ale si mawu ƒe nunya de bliboe
ne wokpɔ eƒe ƒome blibo, ame si wo nye yudatɔwo kple trɔ̃subɔlawo siaa, la woƒo ƒu le eƒe hame la me,
abe ale si wòɖo da ɖi be yeawɔ to yesu kristo míaƒe aƒetɔ la dzi ene
azɔ la míate ŋu ado ɖe mawu ŋkume dzideƒotɔe, eye kakaɖedzi hã le mía si be axɔ mí dzidzɔtɔe nenye be míedo ɖe eŋkume kple kristo eye míexɔ edzi se
eya ta to kukuɖeɖe me, dzi megaɖe le mia ƒo ɖe nu si tum wole kplim le afi sia la ta o
miawo tae mele fua kpem ɖo eya ta mitsɔe be enye bubudede mia ŋu eye dzideƒo nanɔ mia si
eya ta medzea klo doa gbe ɖa na fofo la
ame si gbɔ xɔsetɔwo ƒe ƒomeawo katã, si le dziƒo kple anyigba dzi la, kpɔa woƒe ŋkɔ tsonɛ
medoa gbe ɖa be tso eƒe ŋutikɔkɔe ƒe kesinɔnu gbogboawo me la, wòana ŋusẽ tɔxɛ mi to eƒe gbɔgbɔ kɔkɔe la dzi
megadoa gbe ɖa hã be, gbe sia gbe la kristo naxɔ aƒe ɖe miaƒe dziwo me to xɔse me eye wòanɔ mia me, zi ale si miexɔ edzi se
neva eme be miatsi, ato ke ɖe mawu ƒe lɔlɔ̃ wɔnuku la me;
eye bena mi kpakple ame kɔkɔewo katã miakpɔ kelili be miate ŋu adze si ale si kristo ƒe lɔlɔ̃ keke, didi, kɔkɔ eye wògogloe,
eye be mianya kristo ƒe lɔlɔ̃ sia, si kɔ wu miaƒe nugɔmesesewo katã
ale mlɔeba la, mawu ƒe agbɔsɔsɔ la katã nayɔ mi fũu
ke, hena eya ame si tea ŋu wɔ nuwo geɖee wu nu siwo katã míebiana alo susuna, le eƒe ŋusẽ si le dɔ wɔm le mía me la,
eya tɔe lanye ŋutikɔkɔe le hamea me kple kristo yesu me le dzidzimewo katã me, tso mavɔ me yi mavɔ me! amen
nye, ame si le game le afi sia ɖe aƒetɔ la subɔsubɔ ta lae le kuku ɖem na mi be mianɔ agbe eye miazɔ nyuie abe ame siwo wotia be woaxɔ yayra wɔnuku siawo tɔgbi la ene
mibɔbɔ mia ɖokuiwo eye mifa tu
migbɔ dzi ɖi na mia nɔewo, eye ɖe lɔlɔ̃ si le mia si na amewo ta la, migbɔ dzi ɖi na wo nenye be wodze agɔ le mia dzi
midze agbagba ɣesiaɣi be mianɔ ɖeka le gbɔgbɔ kɔkɔe la ƒe amekpɔkplɔ te ale be mianɔ anyi le ŋutifafa me kple mia nɔewo
mí katã la ŋutilã ɖeka ƒe akpa aɖewoe míenye; gbɔgbɔ ɖeka ma kee le mía me, eye woyɔ mí katã hã be míanɔ mɔ kpɔm na ŋutikɔkɔe ɖeka ma si gbɔna
le míawo gome la, aƒetɔ ɖeka, xɔse ɖeka, kple mawutsi detaɖeka koe li,
eye mawu fofo ɖekae le mía si, ame si le mí katã ta kpɔm eye wòle mía me eye wòdzena le míaƒe agbe ƒe akpa sia akpa
ke wotsɔ amenuveve na mía dometɔ ɖe sia ɖe abe ale si kristo na míi ene
esia tae woŋlɔ ɖi be, “esi wòlia yi dzi la eɖe aboyo ame geɖewo dzoe eye wòna nunana amewo
”
azɔ la “eɖi va anyi” gɔ me ɖe? egɔmee nye be eɖi va anyigba, yi ɖe keke anyigba tume ke
eya ta eya ame si ɖi va anyi la eya kee lia yi dzi ʋĩ gbɔ dziƒowo katã ta, be wòayɔ xexe blibo la me fũu
eyae na ame aɖewo nye apostolowo, eye ame aɖewo nyagblɔɖilawo, ame aɖewo hã nyanyuigblɔlawo, ame aɖewo kplɔlawo kple nufialawo
bena mawu ƒe amewo nate ŋu asu te na dɔwɔwɔ, ale woatu kristo ƒe ha si nye eƒe ŋutilã la ɖe edzi wòatsi
va se ɖe esime mlɔeba la dzixɔse ɖeka nanɔ mía si tso míaƒe ɖeɖekpɔkpɔ kple mía đela si nye mawu vi la ŋuti, eye va se ɖe esime ame sia ame tsi, eye wòkpɔ ŋusẽ le aƒetɔ la me, ẽ, va se ɖe esime kristo xɔ aƒe ɖe ame sia ame me
ekema míaganɔ abe ɖeviwo ene o
míaganɔ míaƒe susuwo trɔm ɣesiaɣi tso nu si míexɔ se la ŋuti elabena ame aɖe va gblɔ nya bubu na mí alo wòda alakpa be ne míaxɔe se be nu si yegblɔ lae nye nyateƒe o
ke boŋ míato nyateƒe na mía nɔewo le lɔlɔ̃ me ale be le nuwo katã me la míatsi ali ke le kristo ame si nye ta na hame la me
tso eya amea me wotsɔ ŋutilã la ƒe akpa ɖe sia ɖe ƒo ƒui nyuie, eye akpa ɖe sia ɖe le eƒe mɔ tɔxɛ dzi le kpekpem ɖe akpa mamlɛawo ŋuti, ale be ŋutilã blibo la katã le sesĩe eye wole tsitsim ɖe edzi le lɔlɔ̃ me
azɔ la mele esia gblɔm na mi, eye mele gbe tem ɖe edzi le aƒetɔ la me be miagazɔ abe ale si trɔ̃subɔlawo zɔna le woƒe tamesusu dzodzrowo me la ene o
ame siawo la woƒe susuwo me do viviti eye woma ɖa tso mawu gbɔ elabena wole agbe le numanyamanya me le woƒe dzimesesẽ ta
esi ŋukpe aɖeke megale mo na wo o ta la, wotsɔ wo ɖokuiwo dzra na nu tovo wɔwɔ, ale be woakpɔ gome le ŋunyɔnu ɖe sia ɖe ƒomevi wɔwɔ me eye nu siawo do du wo wogale wo dim
ke miawo la, menye aleae mienya kristoe o
vavã miese eŋkɔ eye wofia nu mi le eya amea me, le nyateƒe si le yesu me la nu
wofia nu mi ku ɖe miaƒe agbe xoxo si mienɔ la ŋuti, be miaɖe asi le agbe xoxo la ŋuti, agbe si le tsɔtsrɔ̃mɔ dzi to eƒe beblenudzodzrowo me
azɔ la ele be miaƒe nɔnɔme kple miaƒe susuwo nanɔ tɔtrɔm yeyee hena nyuia ɣesiaɣi
ẽ, ele be mianye ame yeye siwo to vovo tso ame xoxo la gbɔ, ale be mianɔ dzadzɛ, anɔ kɔkɔe
mitsɔ amenyenye yeye sia do abe awu ene
midzudzɔ aʋatsokaka na mia nɔewo; minɔ nyateƒetoto ko dzi, elabena ŋutilã ɖeka ƒe ŋutinuwo míenye
eya ta nenye be míeka aʋatso na mía nɔewo la, mía ɖokuiwo ko míele nu vevi wɔmii
nenye be dzi ku wò la mègalé dziku la ɖe dɔme wòazu nu vɔ̃ na wò o
mègana ɣe naɖo to ɖe wo dɔmedzoe o
đu wò dziku la dzi kaba
elabena zi ale si nèdo dziku ko la, ena mɔnukpɔkpɔ abosam be wòaɖu dziwò
ne ame aɖe nye fiafitɔ le mia dome la, nedzudzɔ kaba eye wòatsɔ eya ŋutɔ ƒe asiwo awɔ dɔ ɖɔʋu aɖee be wòakpɔ emetsonu eye wòana ɖe hiãtɔwo hã
nya vlo aɖeke megado go le mia nu o
ke boŋ migblɔ nya siwo nyo eye woate ŋu ado ame siwo le esem la ɖe ŋgɔ, eye migblɔ nu siwo ko ahe yayra vɛ na wo
migana gbɔgbɔ kɔkɔe la naxa nu le miaƒe agbenɔnɔ ta o
miɖo ŋku edzi be eyae nye ame si dea dzesi mi be miate ŋu ado gbe ma gbe esi woawu ɖeɖe tso nu vɔ̃ me ƒe dɔ la nu
midzudzɔ fuléle mia nɔewo kple dɔmedzoedodo
migana nɔƒe aɖeke dzrewɔwɔ, nya vlo gbɔgblɔ kple fuléle amewo le miaƒe agbenɔnɔ me o
ke boŋ la, minyo dɔme na mia nɔewo, eye mikɔ dɔme ɖe amewo ŋuti, mitsɔ nu vɔ̃ ke mia nɔewo, abe ale si mawu hã tsɔa nu vɔ̃ kea mi ene elabena kristotɔwoe mienye
eya ta mizu mawusrɔ̃lawo abe vi lɔlɔ̃wo ene
eye minɔ agbe le lɔlɔ̃ me abe ale si kristo lɔ̃ mí hetsɔ eɖokui na ɖe mía ta abe nunana kple vɔsa si le ʋeʋẽm lililĩ na mawu la ene
migaɖe mɔ na ahasiwɔwɔ, makɔmakɔnyenye kple ŋukeklẽ be woanɔ mia me o
migana be ame aɖeke nakpɔ kpɔtsɔtsɔ le mia ŋuti le nu vɔ̃ siawo ta o
mele be woase glitoto vlowo, nya ƒoɖiwo kple dzeɖoɖo madzetowo le mia nu o
ke boŋ la, miɖo ŋku mawu ƒe amenuveve dzi na mia nɔewo eye miada akpe ɖe eta
miate ŋu aka ɖe edzi bena
mawu kple kristo ƒe fiaɖuƒe la manye ame makɔmakɔ kple ŋuklẽla tɔ o, elabena ŋuklẽla sɔ kple legbasubɔla, elabena elɔ̃na eye wòsubɔa nu nyui siwo le xexeame ɖe mawu teƒe
ame siwo doa taflatsɛ eye wowɔa nu siawo la megaflu mi o, elabena mawu ƒe dziku helihelĩ le ame siwo wɔa nu siawo dometɔ ɖe sia ɖe dzi
hekpe ɖe esia ŋu la, migade ha gɔ̃ hã kple ame siawo ƒomeviwo o
elabena tsã la, viviti yɔ miaƒe dziwo me fũ, ke azɔ la, kekeli si tso aƒetɔ la gbɔ la xɔ eteƒe eya ta mina miaƒe agbe naɖe kekeli la afia!
le kekeli sia si le mia me ta la, miwɔ nu siwo ko nyo, nu siwo le dzɔdzɔe kple nu siwo le eteƒe
le miaƒe agbe me la, misrɔ̃ eye mianya nu siwo ko dzea aƒetɔ la ŋu
migakpɔ gome le vivisese vlowo kple vivitimenu aɖeke me o; ke boŋ mika mo na nu vlo wɔlawo, eye miaɖe woƒe vivimenuwɔwɔ ɖe go
anye ŋukpenanu alo ŋunyɔnu gɔ̃ hã be maƒo nu le vivitimenuwɔna siwo mawumavɔ̃lawo wɔna la ŋuti
ke nu sia nu si dzi kekeli klẽ ɖo la dzena wokpɔna,
elabena kekelie nana wokpɔa nu sia nu
esia tae woŋlɔ ɖi be, “o, alɔ̃dɔla nyɔ, nyɔ tso ku me, eye kristo aklẽ ɖe dziwò
”
eya ta mikpɔ nyuie be miaganɔ agbe abe numanyalawo ene o, ke boŋ abe nunyalawo ene
ame siwo wɔa woƒe mɔnukpɔkpɔ ɖe sia ɖe ŋudɔ nyuie elabena míele ŋkeke sesẽwo me fifia
migawɔ naneke tamemabumabutɔe o, ke boŋ miadi nu si aƒetɔ la di be miawɔ eye miawɔe
migano aha fũ o, elabena nu vɔ̃ geɖe dea xa ɖe ahatsunola ƒe mɔ dzi
mina gbɔgbɔ kɔkɔe la boŋ nayɔ mi taŋtaŋ eye mina eya naɖu mia dzi
mitsɔ psalmowo kple kafukafuhawo ƒo nu na mia nɔewo tso aƒetɔ la ŋuti, midzi ha kɔkɔewo eye miaƒo wo na aƒetɔ la le miaƒe dziwo me
mida akpe na mawu fofo la ɖaa le nu sia nu ta le míaƒe aƒetɔ yesu kristo ƒe ŋkɔ me
mibɔbɔ mia ɖokuiwo na mia nɔewo ekema miade bubu kristo ŋuti
mi nyɔnuwo la, mibɔbɔ mia ɖokui ɖe mia srɔ̃wo ƒe kpɔkplɔ te abe ale si miebɔbɔ mia ɖokuiwo ɖe aƒetɔ la te ene
abe ale si kristo nye ta na eƒe ŋutilã si nye kristohamea ene la, nenema kee ŋutsu hã nye ta na srɔ̃a
elabena kristo tsɔ eya ŋutɔ ƒe agbe ɖo anyi ɖe ha la ta be yeanye eƒe đela!
eya ta mi nyɔnuwo la ele na mi be miaɖo to mia srɔ̃wo le nu sia nu me, abe ale si hamea hã ɖoa to kristo ƒe gbe ene
azɔ mi ŋutsuwo hã, lɔlɔ̃ deto ma si kristo ɖe fia hamea eye wòku ɖe eta la, miawo hã miɖe eya ke fia mia srɔ̃wo
esi kristo ku ɖe hame la ta la, ewɔe kɔkɔe, dzadzɛ eye wòklɔ eŋuti to mawutsideta kple mawu ƒe nya la me;
ale bena yeate ŋu axɔe na ye ɖokui abe hame kɔkɔe, si dza eye ɖiƒoƒo kple kpɔtsɔtsɔ aɖeke mele eŋu o la ene
nenemae wòle be ŋutsuwo nalé be na wo srɔ̃woe, eye woalɔ̃ wo abe woawo ŋutɔ ɖokuiwo ene
elabena zi ale si ŋutsu kple srɔ̃a wole ɖeka azɔ la, zi nenema ke ŋutsu anɔ eɖokui nu vem anɔ eɖokui lɔ̃m, nenye be elɔ̃ srɔ̃a
le nuwo katã me la, ame aɖeke melé fu eya ŋutɔ ƒe ŋutilã kpɔ o, ke boŋ enyinɛ eye wòléa be nɛ abe ale si kristo wɔna na eƒe hamea ene
elabena eƒe ŋutilã ƒe ŋutinuwo míenye
nya sia be, ŋutsu kple nyɔnu wonye ŋutilã ɖeka la, tso mawunya sia ƒe kpeɖodzi me be
“ele be ŋutsu nagblẽ fofoa kple dadaa ɖi nenye be eɖe srɔ̃, ale be wo kple srɔ̃a nawɔ ɖeka, eye womaganye eve o, ke boŋ woanye nu ɖeka
”
menyae be nya sia gɔmesese sesẽ, gake enye ale si míenye akpa vovovowo na kristo ƒe ŋutilã la ƒe kpɔɖeŋu
eya ta megale egblɔm na mi be, ele be ŋutsu nalɔ̃ srɔ̃a abe eya ŋutɔ ɖokui ene eye nyɔnua hã nakpɔ egbɔ be eya hã tsɔ bubu deto tɔxɛ na srɔ̃a, aɖo toe, akafui, eye wòado kɔkɔe ɣesiaɣi
mi ɖeviwo la, miɖo to mia dzilawo le aƒetɔ la me, elabena esia le teƒe
“bu fofowò kple dawò” esiae nye sedede gbãtɔ si ŋuti ŋugbedodo kpe ɖo
“be wòadze edzi na wò nyuie eye nãnɔ agbe didi le anyigba dzi
”
mi fofowo la migado dziku na mia viwo o, ke boŋ mihe wo eye miafia nu wo le aƒetɔ la me
mi kluviwo la, miɖo to miaƒe aƒetɔwo; miwɔ nu nyuitɔ ko ɣesiaɣi be woakpɔ ŋudzedze le mia ŋuti
misubɔ wo abe ale si miasubɔ kristoe ene
migawɔ ameŋkumenu, awɔ dɔ kple ŋusẽ nenye be miaƒe aƒetɔ li o, ke boŋ abe kristo ƒe kluviwo ene to mawu ƒe lɔlɔ̃nuwɔwɔ me tso miaƒe dzi me ke
misubɔ tso dzi blibo me ke abe aƒetɔ la subɔm miele ene ke menye amegbetɔ o
miɖo ŋku edzi be, aƒetɔ la axe fe na mi ɖe dɔ nyui sia dɔ nyui si miawɔ la ta, èɖanye ablɔɖevi alo kluvi o
mi aƒetɔwo la, miwɔ nu dzɔdzɔetɔ ko ɖe miaƒe kluviwo ŋuti abe ale si megblɔ na woawo hã be woawɔ na mi ene
miganɔ ŋɔdzi dom na wo o
miɖo ŋku edzi be miawo ŋutɔwo hã mienye kristo ƒe kluviwo
aƒetɔ ɖeka ma kee le mi kple kluviawo siaa nu, eye aƒetɔ sia mekpɔa ame aɖeke ƒe ŋkume o
mlɔeba la, medi be maɖo ŋku edzi na mi be, ele be miaƒe ŋusẽ natso aƒetɔ la ƒe ŋusẽ triakɔ si le mia me la me
mitsɔ mawu ƒe akpoxɔnuwo katã kpla ale be miate ŋu anɔ te ɖe satana ƒe ɖoɖowo kple ayemenu siwo wòɖo ɖe mia ŋuti la nu
elabena menye amegbetɔ siwo nye ŋutilã kple ʋu lae míele aʋa wɔm kpli o, ke boŋ kple ame siwo ŋu ŋutilã mele o
ame siawoe nye gbɔgbɔ siwo womekpɔna kple ŋku o la ƒe dziɖula vɔ̃ɖi siwo nye satana ƒe dɔla ŋusẽtɔ gãwo, vivimefiavi vɔ̃ɖi siwo le xexe sia me dzi ɖum
hekpe ɖe esia ŋu la, míegale aʋa wɔm kple gbɔgbɔ vɔ̃ɖi nyanyra ha gã aɖe siwo le gbɔgbɔ ƒe xexeame
eya ta miwɔ mawu ƒe akpoxɔnu ɖe sia ɖe ŋutidɔ be miate ŋu anɔ te ɖe futɔ la nu ɣesiaɣi si wòlũ ɖe mia dzi, eye ne miewɔ aʋa la vɔ la, miaganɔ te sesĩe kokoko
be miate ŋu awɔ nu si megblɔ la, ele be miatsɔ nyateƒe la abla alidzii, abe alidziblaka ene eye miatsɔ mawu ƒe gbedziwɔwɔ atsyɔ akɔta abe akɔtakpoxɔnu ene
mido afɔkpa siwo ana be miaɖe abla ne miele mawu ƒe ŋutifafa ƒe nyanyui la kakam
le aʋa ɖe sia ɖe me la, mitsɔ xɔse wɔ miaƒe akpoxɔnui be wòaxɔ satana ƒe aŋutrɔ ɖaɖɛ siwo dam wòle ɖo ɖe mi
mitsɔ ɖeɖekpɔkpɔ ɖɔ abe gakuku ene eye milé gbɔgbɔ la ƒe yi si nye mawu ƒe nya la ɖe asi
minɔ gbedodoɖa dzi madzudzɔmadzudzɔe
mibia nu sia nu si miedi la mawu, gake miaƒe didiwo nasɔ ɖe gbɔgbɔ kɔkɔe la ƒe lɔlɔ̃nu dzi
minɔ kukuɖeɖe dzi nɛ ɖaa, eye miɖo ŋku miaƒe hiahiãwo dzi nɛ ɣesiaɣi
mido gbe ɖa atraɖii ɖe kristotɔ siwo katã le afi sia afi la ta
mido gbe ɖa ɖe nye ŋutɔ hã ta, eye miabia mawu be wòana nya nyuitɔwom ne mele nu ƒom dzideƒotɔe na amewo tso aƒetɔ la ŋuti kple ne mele nya me ɖem na trɔ̃subɔlawo be, aƒetɔ la ƒe ɖeɖe do na woawo hã
fifi laa la, mele gaxɔ me ɖe mawu ƒe gbedeasi sia gbɔgblɔ ta
gake mido gbe ɖa be, manɔ gbeƒãɖeɖe nya la dzi kple dzideƒo ɣesiaɣi abe ale si wòdzem ene le gaxɔ me afii gɔ̃ hã
tikiko, ame si nye nɔvi lɔlɔ̃a kple kpeɖeŋutɔ nuteƒewɔla le aƒetɔ la ƒe dɔ la me la agblɔ nu siwo katã le edzi yim kplim la na mi
susu sia dzaa ta koe mele edɔm ɖo ɖe mia gbɔ be, wòagblɔ na mi be míeli nyuie ale be eƒe ɖaseɖiɖi la nade dzi ƒo na mi
nɔvi lɔlɔ̃awo, ŋutifafa kple lɔlɔ̃ kpakple xɔse si tso mawu fofo la kple aƒetɔ yesu kristo gbɔ la woana mi
mawu ƒe amenuveve kple yayra nanɔ ame siwo lɔ̃a aƒetɔ yesu kristo ɖikaɖika la dzi
agbalẽ sia tso paulo kple timoteo, yesu kristo ƒe dɔlawo gbɔ le yiyim na osɔfowo ƒe kpeɖeŋutɔwo kple kristotɔ siwo katã le filipi
mawu nayra mi katã
ẽ, medoa gbe ɖa be mawu mía fofo kple míaƒe aƒetɔ yesu kristo nana eƒe yayra detotɔ mia dometɔ ɖe sia ɖe eye eƒe ŋutifafa la nanɔ miaƒe dziwo kple miaƒe agbenɔnɔ blibo me
nye gbedodoɖawo katã ɖe mia ta nye akpedada sɔŋ ko na mawu
eye ne mele gbe dom ɖa ɖe mia ta la, dzidzɔ sɔŋ yɔa nye dzime
le kpekpeɖeŋu gã siwo katã miena le kristo ƒe nyanyui la kaka me tso ɣeyiɣi si miesee gbã va se ɖe fifia dzi la ta
eye meka ɖe edzi be mawu ame si dze dɔ nyui sia wɔwɔ gɔme le mia me la, ayi edzi akpe ɖe mia ŋu bena miatsi ɖe edzi le eƒe amenuveve la me va se ɖe esime dɔ si wɔwɔ gɔme wòdze le mia me la nawu nu keŋkeŋ le ŋkeke si yesu kristo agatrɔ va la dzi
ele ɖoɖo nu be nye dzi nanɔ ɖe mia ŋu abe ale si wòle ene, elabena miekpɔ gome le mawu ƒe yayra me esi menɔ gaxɔ me kple esi medo eye menɔ nyateƒe la ta ʋlim henɔ gbeƒã ɖem kristo na amewo
mawu ɖeka koe nya lɔlɔ̃ vavã si le menye ɖe mia ŋu abe ale si yesu kristo hã lɔ̃ mi ene
nye gbedodoɖa ɖe mia tae nye bena, miayɔ fũ eye miagbã go kple lɔlɔ̃ na mia nɔewo eye nenema ke mianɔ tsitsim ɖe edzi le gbɔgbɔmenunya kple sidzedze me
elabena medina vevie ɣesiaɣi be miakpɔ vovototo le nyui kple vɔ̃ dome eye kpe ɖe esia ŋuti la mianɔ dzadzɛ le miaƒe dziwo me ale bena ame aɖeke mate ŋu akpɔ kpɔtsɔtsɔ le mia ŋuti o, va se ɖe esime míaƒe aƒetɔ la nagatrɔ ava
minɔ nu nyui kple dɔmenyowɔwɔ dzi ɖaa
esiawoe afia be mienye mawu viwo vavã eye woahe kafukafu kple ŋutikɔkɔe geɖe vɛ na aƒetɔ la
nɔvi lɔlɔ̃wo, medi be mianya esia be
nu sia nu si dzɔ ɖe dzinye le afi sia la, do gbeƒãɖeɖe kristo ƒe nyanyui la ɖe ŋgɔ boŋ
elabena ame sia ame si le gbɔnye le afi sia hekpe ɖe asrafo siwo katã le asaɖame ŋuti la nya kɔtee be susu si ta mele game ɖo koe nye be menye kristotɔ
eye nye gamenɔnɔ na be kristotɔ siwo katã le afi sia la megavɔ̃na na gamenɔnɔ o
ke le go aɖewo me la, nye dzidodo si metsɔ le gaxɔ mee la de dzi ƒo na wo ale gbegbe be womegavɔ̃a gbeƒãɖeɖe kristo o
nyateƒe wònye be ame aɖewo ɖea gbeƒã kristo le ŋu ʋaʋã kple dzrewɔwɔ ta, ke ame bubu aɖewo ɖea gbeƒã nya la kple dzitsinya nyui
ame evelia siawo wɔnɛ le lɔlɔ̃ me, elabena wonyae be mele game le afii le nyanyui la ta ʋiʋli ŋuti
ame kemɛawo gblɔa kristo ƒe nya la le ɖokuitɔdidi ta, ke menye tso dzi vavã me o, kple susu sia be yewoatsɔ xaxa akpe ɖe nye bablamenɔnɔ ŋu
susu ka ke nu wole mawunya la gblɔm ɖo hã la, enye nyateƒe matrɔmatrɔ be wole gbeƒã ɖem kristo ƒe nyanyui la eye esiae nye nye dzidzɔ
manɔ dzidzɔkpɔkpɔ dzi ɖaa, elabena menya be zi ale si miele gbe dom ɖa ɖe tanye eye gbɔgbɔ kɔkɔe la hã le kpekpem ɖe ŋunye ta la, esiawo katã ahe nyui ko vɛ nam eye woawɔe be woaɖe asi le ŋutinye le gaxɔ me
mele lalam eye mele mɔ kpɔm be nyemawɔ naneke atsɔ do ŋukpe ɖokuinye o; ke boŋ manɔ klalo ɣesiaɣi aɖe gbeƒã kristo abe ale si mewɔnɛ tsã ene, togbɔ be nuwo le sesẽm nam le afi sia ŋutɔ le ɣeyiɣi siawo me hã la, menya be ne mele agbe o, meku o, made bubu kristo ŋu
le gonyeme la, agbenɔnɔ nye mɔnukpɔkpɔ nam be mawɔ dɔ na kristo
ke ku gaɖe vi wu
ke nenye be agbenɔnɔ ana mɔnukpɔkpɔ geɖem be maɖe luʋɔwo na kristo la, ekema nyemeganya ne agbe alo kue nyo wu o
ewɔna nam ɣeaɖewoɣi be manɔ agbe gake le ɣebubuɣiwo la, edzroam be maku, elabena medi vevie be mayi aɖanɔ kristo gbɔ
o, adzɔ dzi na nye ya sasasã wu be manɔ kodzogbe afii!
ke nyateƒe lae nye be, mate ŋu ana kpekpeɖeŋu geɖe miawo wu ne mele agbe
ẽ, ele eme be nye dɔwɔwɔ ga hiã le agbe sia me eya ta meka ɖe edzi be maganɔ agbe vie wu be makpe ɖe mia ŋuti be miatsi ɖe edzi le xɔse me eye miakpɔ dzidzɔ
nye agbenɔnɔ ado dzidzɔ na mi eye wòana mɔnukpɔkpɔ mi be miakafu yesu kristo le ale si wòna megale agbe la ta ne megava mia gbɔ
ke nu ka kee adzɔ ɖe dzinye hã la, miɖo ŋku edzi ɣesiaɣi be mianɔ agbe abe kristotɔwo ene, ale be, ne magakpɔ mi alo nyemakpɔ mi o hã la, manɔ ɖaseɖiɖi nyuiwo sɔŋ ko xɔm tso mia ŋuti be mi katã miele ɖeka kple susu ɖeka sia be miagblɔ nyanyui la
dzideƒotɔe, nu ka kee miaƒe futɔwo awɔ mi hã
woakpɔ esia abe woƒe anyidzedze ƒe dzesi ene, ke miawo la, esia anye dzesi tso mawu gbɔ be, eli kpli mi eye bena ena agbe mavɔ mi
ke miawo la menye edzixɔxɔse ƒe mɔnukpɔkpɔ ko wona mi o, ke boŋ be miakpe fu ɖe eta hã
mí katãe le avu sia wɔm ɖekae
miekpɔ ale si mekpe fu ɖe eta va yi eye fifia hã megale avu sesẽ aɖe wɔm, abe ale si mienya nyuie la ene
nane li abe kristotɔwo ƒe dzidedeƒo na wo nɔewo enea? đe mielɔ̃m ale gbegbe be miadi be yewoakpe ɖe ŋutinyea? đe mí kpli miawo ƒe nɔvinyenye le aƒetɔ la me kple míaƒe gomekpɔkpɔ le gbɔgbɔ ɖeka la me nye viɖe na mia? đe nublanuikpɔkpɔ le dzi me na mi le go aɖe mea?
ekema mina makpɔ dzidzɔ vavãtɔ to mia nɔewo lɔlɔ̃ kple ɖekawɔwɔ me, eye mitsɔ dzi ɖeka, susu ɖeka kple taɖodzinu ɖeka wɔ dɔe aduadu
miganye ɖokuitɔdilawo o; migawɔ nu be miadze ame bubuwo ŋu o
mibɔbɔ mia ɖokuiwo eye mibu ame bubuwo be wonyo wu mi
tɔnye ko nenyo meganɔ mia me o; ke boŋ mibu ame bubuwo hã ŋuti eye miatsɔ ɖe le nu si wɔm wole la me
miaƒe nɔnɔme nenɔ abe kristo yesu tɔ ene,
ame si, esi wònye be mawu ƒe nɔnɔme mee wònɔ hã la, mebui be ye kple mawu ƒe sɔsɔ nye nane si wòle be yeaʋli kplii o,
ke boŋ eɖi gbɔlo eɖokui hetsɔ dɔla ƒe nɔnɔme do eye wòva le ame ƒe nɔnɔme me
esi wònɔ ame ƒe nɔnɔme me la, ebɔbɔ eɖokui, ɖo to yi ɖase ku me, yi ɖase atitsogaŋutiku me ke!
eya ta mawu do eya amea ɖe dzi yi ɖase teƒe kɔkɔtɔ kekeake eye wòtsɔ ŋkɔ si ƒo ŋkɔwo katã ta la nɛ
be le yesu ƒe ŋkɔ me, klo sia klo, adze nɛ le dziƒo kple anyigba kpakple anyigba te,
eye aɖe sia aɖe aʋu eme be yesu kristo nye aƒetɔ, hena mawu fofo la ƒe ŋutikɔkɔe
xɔ̃nye lɔlɔ̃wo, esi menɔ mia gbɔ la, mielé se siwo mede na mi la me ɖe asi sesĩe
ke azɔ esi nyemegale mia gbɔ o la, boŋ wòle be mialé be na mia ɖokuiwo wu eye miawɔ nu nyui siwo afia be miekpɔ ɖeɖe
mitsɔ bubu kple toɖoɖo na mawu eye miagbe nu le nu siwo medzɔa dzi nɛ o la wɔwɔ gbɔ
elabena mawu le dɔ wɔm le mia me
eyae kpena ɖe mia ŋu be miaɖo toe eye wògakpena ɖe mia ŋu be miawɔ eƒe lɔlɔ̃nu
miwɔ nu sia nu liʋiliʋililĩ kple nyahehe manɔmee,
ale bena ame aɖeke mate ŋu akpɔ mɔ atsɔ fɔɖiɖi na mi o
minɔ agbe dzadzɛ si ŋu fɔɖiɖi mele o, abe mawu vi siwo le xexe si me do viviti tsiɖitsiɖi heyɔ fũ kple ame mawɔnuteƒewo kple kɔlialiatɔwo la ene
miklẽ le wo dome abe akaɖi ene
eye migblɔ agbenya la na wo
ekema nenye be kristo gava la, makpɔ dzidzɔ gã aɖe be dɔ si mewɔ le mia dome la ɖe vi geɖe
eye nenye be wokɔ nye ʋu ɖi le nyateƒe me, be wòanye vɔsa na mawu ɖe miaƒe xɔse ta alo nenye be edze be maku ɖe mia ta gɔ̃ hã la, malɔ̃ aku faa eye mana mia dometɔ ɖe sia ɖe nakpɔ gome le nye dzidzɔ sia me
elabena ele be miakpɔ dzidzɔ ɖe esia hã ta eye miadzɔ dzi kplim be wona mɔnukpɔkpɔm be maku ɖe mia ta
ne aƒetɔ la lɔ̃ la, maɖo timoteo ɖa be wòava kpɔ mi ɖa kpuie
ekema ne etrɔ gbɔ la, nu siwo wòava gblɔ nam tso nu siwo katã wɔm miele kple ale si miele dɔa dzii ŋu la ana dzi nagaɖo ƒonye
ame aɖeke megali si tsɔ ɖe le miaƒe nya me wu timoteo o
edze abe ɖe bubuawo katã tsi dzi ɖe woawo ŋutɔ ƒe ɖoɖowo ŋuti eye menye ɖe yesu kristo tɔwo ŋu o ene
ke mienya timoteo nyuie
đe wòle nam abe vi ene eye wòkpena ɖe ŋutinye le nyanyui la gbɔgblɔ me
mele mɔ kpɔm be maɖoe ɖe mi kpuie; ne mese nu si adzɔ ɖe dzinye le afi sia ko
eye mele mɔ kpɔm be, aƒetɔ la ana be nye ŋutɔ hã mava kpɔ mi ɖa kpuie
le ɣeyiɣi sia me la, mebui be enyo be magbugbɔ epafrodito aɖo ɖe mi
mieɖoe ɖa be wòava kpe ɖe ŋutinye le nye hiahiãwo me; enyo ŋutɔ
mí kplii míezu nɔvi vavãwo eye míewɔa dɔ aduadu
azɔ la, megbugbɔe le ɖoɖom ɖe mi, elabena aƒe le edzrom eye esi miese be, edze dɔ la, mietɔtɔ le mia ɖokuiwo me
le nyateƒe me la, edze dɔ eye esusɔ vie ko wòaku
gake mawu kpɔ nublanui na nye kplii siaa, bena metsɔ eƒe ku ƒe nuxaxa tsɔ kpe esiwo le dzinye xoxo la o
eya ta metsi dzi vevie be maɖoe ɖe mi, eye menya ale si gbegbe miada akpee be miegakpɔe, eye esia ana nye hã makpɔ dzidzɔ eye wòaɖe nye xaxawo dzi akpɔtɔ
mido dzaa nɛ le aƒetɔ la me kple dzidzɔ gã aɖe, eye miɖe miaƒe ŋudzedzekpɔkpɔ fiae,
elabena eƒe agbe ɖo xaxa gã aɖe me ɖe kristo ƒe dɔ la ta eye esusɔ vie ne wòaku le esime wòle agbagba dzem be yeawɔ nu siwo miate ŋu wɔ nam o, ɖe ale si miele adzɔge le gbɔnye la ta
mlɔeba la, nɔvi lɔlɔ̃awo, midzɔ dzi le aƒetɔ la me
meɖe fu nam be maŋlɔ nu mawo ke aɖo ɖe mi o, elabena wonyo na miaƒe dedienɔnɔ
minɔ ŋudzɔ na avu mawo, ŋutsu mawo, ame siwo wɔa funyafunya ŋutilã,
elabena mí ame siwo subɔna le mawu ƒe gbɔgbɔ me lae nye aʋatsotso nyuitɔ, ame siwo dzɔa dzi le kristo yesu me eye womeɖoa dzi ɖe ŋutilã ŋu o,
evɔ nye ya susu si ta wòle be maɖo dzi ɖe ŋutilã ŋu la le asinye hafi
ne ame aɖe bu be yeate ŋu aɖo dzi ɖe ŋutilã ŋu la, nye la mewui,
elabena wotso aʋa nam le ŋkeke enyia gbe, metso israel dukɔ me, tso benyamin ƒe to la me, hebritɔ tso hebritɔwo me, le sea nu la, farisitɔ menye
ke le hamea yometiti me la, ame aɖeke mewum o, eye le dzɔdzɔenyenye si tso sea me nu la, mokakamanɔŋutɔe menye
gake meɖe asi le nu siwo katã mebuna tsã be wonye viɖenuwo la ŋu eye metsɔ wo katã ƒu gbe be mate ŋu atsɔ nye xɔse kple mɔkpɔkpɔ ana yesu ɖeka ko
ẽ, azɔ la, ne metsɔ nu siawo katã sɔ kple viɖe gã si mekpɔ le kristo yesu, nye aƒetɔ nyanya me la, womegaɖi naneke le nye ŋkume o
esia ta metsɔ nu mawo katã ƒu gbe, eye mebu wo aɖukpodzinuwoe, bena nye asi nasu kristo dzi,
eye mawɔ ɖeka kplii
azɔ la, nyemegaɖoa ŋu ɖe nye dɔ nyui wɔwɔ ŋuti alo mawu ƒe seawo dzi wɔwɔ ŋuti be woaɖem o, ke boŋ meɖoa dzi ɖe kristo ŋuti be aɖem; elabena mɔ nyuitɔ si dzi míato awɔ ɖeka kple mawu lae nye xɔse kple ŋuɖoɖo vevie ɖe kristo ɖeka hɔ̃ ko ŋuti
azɔ la, meɖe asi le nu bubu ɖe sia ɖe ŋuti
meva kpɔe be esia koe nye mɔ si dzi míato anya kristo eye míanya nu hã tso ŋusẽ si fɔe ɖe agbe tso ku me la ŋu; to esia me míate ŋu ase nu si wònye be míakpe fu, aku kplii la hã gɔme
eya ta nu ka kee adzɔ hã la, nye hã manye ame siwo akpɔ gome le ame kukuwo ƒe tsitretsitsi kple woƒe agbe yeye la me, la dometɔ ɖeka
menye ɖe mele gbɔgblɔm be nye asi su nu siawo katã dzi xoxo alo wowɔm mede blibo xoxo o, ke boŋ mele ŋusẽ dom nu be nye asi nasu nu si ta kristo yesu hã ƒe asi su dzinye ɖo la dzi
nɔvi lɔlɔ̃wo, nyemebu ɖokuinye be nye asi su edzi o
ke nu ɖeka si mewɔna lae nye be; meŋlɔa nu siwo le megbenye la be eye mewɔa nye ŋutete ŋuti dɔ be maɖo nu si le ŋgɔ nye la gbɔ
mele dzesiɖoƒe la nyam vevie be maxɔ dziɖuɖudzesi si ta mawu yɔm le kristo yesu me ɖo be manyi agbe mavɔ dome
aleae wòle be mí ame siwo tsi le xɔsea me la nakpɔ nu siawoe
ke ne wò susu to vovo le nu siawo dometɔ aɖe ŋu la, mawu aɖe eya hã afia wò
ke ɖeko miana míanɔ agbe ɖe nu si dzi míaƒe asi su la nu
nɔvi lɔlɔ̃wo, mikpe ɖe ame bubuwo ŋu ne miasrɔ̃ nye agbe ƒe kpɔɖeŋu eye mialé ŋku ɖe ame siwo zɔna ɖe ɖoɖo siwo míewɔ na mi nu la ŋuti
elabena megblɔe na mi zi geɖe kpɔ, eye megale egblɔm na mi fifia kple aɖatsi be, ame geɖewo le kristotɔwo ƒe mɔ dzi zɔm, esiwo, le nyateƒe me la, wonye kristo ƒe atitsoga la ƒe futɔwo
woatsrɔ̃ gbidigbidi, elabena nu sia nu si dzro wo lae zua woƒe mawu; nu si wòle be wòakpe ŋu na wo la boŋ zua dada blibo na wo eye nu si ko ŋuti wobua ta me lena lae nye agbenɔnɔ le anyigba dzi afii
ke míawo la dziƒoe nye mía de afi si mía đela, aƒetɔ yesu kristo le eye míele mɔ kpɔm be agatso afi ma ava
ne egatrɔ va la, atrɔ míaƒe ŋutilã siwo ŋu anyigbadzi gbɔdzɔgbɔdzɔ le la eye woazu ŋutikɔkɔe ŋutilã siwo ŋu ŋusẽ le abe eya ŋutɔ tɔ ene, to ŋusẽ triakɔ ma si wòatsɔ aɖu nu sia nu dzii le afi sia afi la ŋutidɔwɔwɔ me
nɔvi kristotɔ lɔlɔ̃awo, melɔ̃ mi eye medi vevie be mava kpɔ mi ɖa elabena miawoe nye nye dzidzɔ kple nye fetu si maxɔ ɖe nye dɔwɔwɔwo ta
eya ta xɔ̃nye lɔlɔ̃wo, minɔ te sesĩe nyateƒetɔe le aƒetɔ la me
meɖe kuku na ewodia eye mele kuku ɖem na sintike hã be gbe nadze gbe dzi na wo le aƒetɔ la me
megale biabiam tso mi, nye hadɔwɔlawo si be miakpe ɖe nyɔnu siawo ŋuti elabena wowɔ dɔ kplim aduadu le nyanyui la kaka me na ame bubuwo; eye wowɔ dɔ kple klemens kpakple nye dɔwɔla bubu siwo ŋkɔ woŋlɔ ɖe agbegbalẽa me la hã
dzi nadzɔ mi le aƒetɔ la me ɣesiaɣi
megale egblɔm ake be dzi nadzɔ mi!
mina ame sia ame nakpɔe adze sii be, miedia mia ɖokuitɔ o, ke boŋ miebua ame bubuwo ŋuti le nu sia nu si miewɔna la me
miɖo ŋku edzi be aƒetɔ la ƒe vava gogo
migatsi dzimaɖi le naneke ŋuti o; ke boŋ mido gbe ɖa le nu sia nu me
migblɔ miaƒe hiahiãwo na mawu, eye migaŋlɔ akpedada nɛ be le eƒe ŋuɖoɖo ta o
ne miewɔ esia la ekema mawu ƒe ŋutifafa si ƒo amegbetɔwo ƒe nugɔmesesewo katã ta la anɔ mia me
eƒe ŋutifafa ana gbɔdzɔe miaƒe susuwo kple miaƒe dziwo le ale si miexɔ kristo yesu dzi se la nu
mlɔeba la, nɔvi lɔlɔ̃wo, nu siwo nye nyateƒe, nu siwo dze na bubu, nu siwo le dzɔdzɔe, nu siwo le dzadzɛ, nu siwo dze na lɔlɔ̃, nu siwo nya kpɔna, ne nu nyui aɖe li alo nane li si wole be woakafu la mibu nu sia tɔgbewo ŋu
minɔ nu siwo katã miesrɔ̃ tso gbɔnye eye miekpɔm menɔa wɔwɔm la wɔwɔ dzi eye ŋutifafa ƒe mawu la anɔ anyi kple mi
medzɔ dzi le aƒetɔ la me vevie be mlɔeba la, miegadze ŋkuɖoɖo dzinye gɔme
le nyateƒe me la, mietsɔ ɖe le eme nam, gake ɖekoe miekpɔ asinu be miaɖee afia o
menye be ɖe mexaxa ɣeaɖekeɣi tae mele egblɔm ɖo o, elabena mesrɔ̃ ale si manɔ agbee le dzidzɔ me nenye be nu geɖe loo alo nu sue aɖe koe le asinye
menya ale si manɔ agbee, ne naneke mele asinye o loo alo ne nu sia nu le asinye
mesrɔ̃ dzidzemekpɔkpɔ ƒe nu ɣaɣla le go ɖe sia ɖe me, le ƒoɖiɖi me loo alo le dɔwuame me, le nukpɔkpɔ me loo alo le hiã me
mate ŋu awɔ nu sia nu to eya ame si doa ŋusẽm la me
ke hã la, miewɔe nyuie be miekpena ɖe ŋutinye le nye ɣeyiɣi sesẽ siawo me
abe ale si mienya nyuie ene la, esi meva gblɔ nyanyui la na mi zi gbãtɔ eye meyi nye mɔzɔzɔ dzi tso makedonia la, mi filipitɔwo koe zu nye hadɔwɔlawo le nunana kple nuxɔxɔ me
hame bubu aɖeke mewɔ esia o
esi menɔ tesalonika gɔ̃ hã la, mieɖo nu ɖem zi eve sɔŋ
togbɔ be mekpɔ ŋudzedze le miaƒe nunana ŋuti hã la, nu si gadzɔ dzi nam wu lae nye fetu gã si miava xɔ le miaƒe dɔmenyowɔwɔ ta
fifi laa la, nu sia nu si mehiã la le asinye, le nyateƒe me la nuawo sɔ gbɔ gɔ̃ hã wu ale si mehiã! esi epafrodito va la, etsɔ nunana gbogbo siwo mieɖo ɖem la vɛ nam
nunana siawo nye vɔsanu ʋeʋẽ lilĩli si dzea mawu ŋu ŋutɔ
eye eyae ana miaƒe nuhiahiãwo katã mi tso eƒe ŋutikɔkɔe kesinɔnuwo me, le nu si kristo yesu wɔ na mí la ta
azɔ ŋutikɔkɔe woana mawu mía fofo la tso mavɔ me yi ɖe mavɔ me
amen
medo gbe na kristotɔ siwo katã le afi ma; nɔvi siwo le gbɔnye la hã do gbe na mi
kristotɔ ɖe sia ɖe si le afi sia la di be mado gbe na mi na yewo, vevitɔ esiwo le dɔ wɔm le kaisaro ƒe fiasã me
míaƒe aƒetɔ yesu kristo ƒe amenuveve nanɔ anyi kple miaƒe gbɔgbɔwo
agbalẽ sia tso paulo, ame si mawu tia be wòanye yesu kristo ƒe dɔtsɔla kple nɔvi timoteo gbɔ le yiyim na
kristotɔ wɔnuteƒewo kple mawu ƒe ame siwo le kolose dua me
mawu mía fofo la ŋutɔ nakɔ eƒe yayra ɖe mia dzi eye wòatsɔ eƒe ŋutifafa ayɔ mi taŋtaŋ
ɣesiaɣi ne míele gbe dom ɖa ɖe mia ta la, míedzea egɔme kple akpadada na mawu míaƒe aƒetɔ yesu kristo fofo,
elabena míese nu geɖe tso ale si miexɔ aƒetɔ la dzi se kple lɔlɔ̃ manyagblɔ si mietsɔ na eƒe amewo la ŋu
eye tso ŋkeke gbãtɔ si dzi wogblɔ nyanyui la na mi va se ɖe fifia la, mietsɔ xɔse kpɔ mɔ na dzidzɔ tso dziƒo
nyanyui si wogblɔ na mi la eya ke gblɔm wole le xexeame godoo eye wòle amewo ƒe agbenɔnɔ trɔm le afi sia afi, abe ale si wòtrɔ miaƒe agbenɔnɔ tso ŋkeke gbãtɔ si dzi miese nu tso mawu ƒe nublanuikpɔkpɔ gã na vɔ̃wɔlawo ŋu eye miese eme ene
epafra míaƒe hadɔwɔla lɔlɔ̃ lae tsɔ nyanyui la vɛ na mi
eyae nye yesu kristo ƒe subɔla si le kpekpem ɖe mía ŋuti le afi sia ɖe mia teƒe
eye eyae nye ame si gblɔ ale si mietsɔ lɔlɔ̃ gã si gbɔgbɔ kɔkɔe la de mia me la le amewo lɔ̃m la na mí
eya ta tso gbe si gbe míese mia ŋkɔ zi gbãtɔ ko la, míedoa gbe ɖa ɖe mia ta ɣesiaɣi eye míebiaa mawu be wòakpe ɖe mia ŋuti miase nu si wòdi be miawɔ la gɔme, eye wòawɔ mi mianye nunyalawo tso gbɔgbɔmenuwo ŋuti
míegabiana hã be miaƒe agbenɔnɔ nadze aƒetɔ la ŋu ɣesiaɣi eye wòade bubu eŋuti, ale be mianɔ nyuiwɔwɔ dzi na ame bubu wo ɣesiaɣi, le esime miele esrɔ̃m ɣesiaɣi be mianya mawu ɖe edzi wu
míele gbe dom ɖa hã be mawu ƒe ŋusẽ gã nayɔ mia me fũu ale be nu ka kee adzɔ hã la, miate ŋu anɔ te sesĩe eye aƒetɔ la ƒe dzidzɔ nayɔ mia me taŋtaŋ ɣesiaɣi
eye be miada akpe na fofo la, ame si wɔ mí be míedze na gomekpɔkpɔ le nu siwo kekeli la ƒe fiaɖuƒemetɔwo akpɔ gome le la me
elabena eyae ɖe mí tso viviti ƒe ŋusẽ kple satana ƒe fiaɖuƒe la me eye wòkplɔ mí va via lɔlɔ̃ la ƒe fiaɖuƒe mee;
eyae ƒle ablɔɖe na mí kple eƒe ʋu xɔasi la eye wòtsɔ míaƒe nu vɔ̃wo katã ke mí
kristoe nye mawu si míekpɔna o la ƒe nɔnɔme tututu
eli hafi mawu wɔ nu sia nu eye le nyateƒe me la,
kristo ŋutɔe nye nu sia nu si le dziƒo kple anyigba dzi, nu siwo míekpɔna kple nu siwo míekpɔna o la siaa wɔla
eya kee wɔ gbɔgbɔwo ƒe xexeme si míekpɔna o la, eƒe fiawo, fiaɖuƒewo, amegãwo kple woƒe ŋusẽwo
kristo wɔ esiawo katã na eya ŋutɔ ƒe ŋudɔwɔwɔ kple ŋutikɔkɔe
eli xoxoxo hafi nu sia nu va dzɔ eye eƒe ŋusẽ lé xexeamenuwo katã ƒo ƒui
eye eyae nye ta na hame, sinye eƒe ŋutilã, eyae nye gɔmedzedzea kple ame siwo fɔ tso yɔme ƒe ŋgɔgbetɔ, ale be le nu sia nu me la, wòanye gbãtɔ
elabena mawu di be nu sia nu si le ye me la nanɔ ye vi hã me
mawu to nu si via wɔ me, ʋu mɔ be nu siwo katã le dziƒo kple anyigba dzi la, nava via gbɔ
elabena kristo to eƒe ku le atitsoga ŋuti me wɔ ŋutifafa le mawu kple amewo katã dome to eƒe ʋu me
ehe ŋutifafa sia vɛ na mi ame siwo nɔ adzɔge tsã tso mawu gbɔ la hã
tsã la mienye mawu ƒe futɔwo, mielé fui eye miaƒe susu vɔ̃wo kple nu vɔ̃wɔwɔwo na be mi kplii dome klã gake azɔ la, egakplɔ mi va eɖokui gbɔe abe xɔlɔ̃awo ene
kristo wɔ esia to eƒe ku le atitsoga ŋuti me dzi eye fifia to eƒe ku me la, ekplɔ mi va mawu ƒe ŋkumee; miele tsitre ɖe mawu ŋkume ame maɖifɔwoe eye naneke kura megale mia ŋuti si ana woaka mo na mi o
nu ɖeka si ku ɖe nu sia ŋuti koe nye be miaxɔ nyateƒe la dzi ase blibo, alé eme ɖe asi sesĩe, aku ɖe aƒetɔ la ŋuti goŋgoŋgoŋ eye miaxɔ nyanyui la dzi ase be yesu ku ɖe mia ta
hekpe ɖe esia ŋuti la, mixɔe se be aɖe mi, ɖikeke aɖeke manɔmee
esiae nye nukunya kple nya si va na mi katã eye wòle kakam ɖe xexeme blibo la katã fifia
eye enye dzidzɔ na nye, paulo, be magblɔ nya sia na ame bubuwo
ke nye dɔ ƒe akpa aɖee nye be makpe fu ɖe mia ta, eye enye dzidzɔ nam be wòle nenema, elabena mele kpekpeɖeŋu nam be kristo ƒe fu siwo wòkpe ɖe eƒe ŋutilã si nye eƒe hamea ta la nawu enu
mezu hamea ƒe subɔla abe ale si mawu dɔm abe xɔnuvi ene be mawu eƒe nya blibo la nu,
nya ɣaɣla si woɣla ɖi tso ƒe alafawo kple dzidzimewo me ke, gake azɔ la eɖee fia ame kɔkɔewo
ame siawo mawu lɔ̃ be yeana woanya yeƒe ŋutikɔkɔe ƒe kesinɔnu ɣaɣlawo le trɔ̃subɔlawo dome, nu ɣaɣla sia nye be kristo le mia me, si nye ŋutikɔkɔe ƒe mɔkpɔkpɔ
eya ta afi sia afi si míeyina la, míeƒoa nu tso kristo ŋuti na ame siwo katã le klalo be woaɖo to
míefĩaa nu wo eye míexlɔ̃a nu wo vevie abe ale si míate ŋui ene
míedina be míakplɔ ame sia ame ayi mawu ƒe ŋkume fɔɖiɖimanɔŋui ɖe dɔ si kristo wɔ na wo dometɔ ɖe sia ɖe la ta
esiae nye nye dɔ, eye mate ŋu awɔe to kristo ƒe ŋusẽ triakɔ si le dɔ wɔm le menye la ɖeɖe ko me
adzɔ dzi nam ŋutɔ nenye be ɖe mianya ale si medoa gbe ɖa madzudzɔmadzudzɔe ɖe miawo kple hame si le laodikea la kpakple nɔvi vevi bubu siwo menyam kura o la hã ta
nu si mebia mawu na mi lae nye be
dzideƒo nanɔ mia si eye lɔlɔ̃ ƒe ŋusẽ nabla mi ɖekae ale be miate ŋu akpɔ mɔnu anya kristo le kakaɖedzi me kple gɔmesese deto vavãtɔ
elabena mawu ƒe ɖoɖo ɣaɣla si wòva ɖe fia mlɔeba lae nye kristo ŋutɔ
eya mee woɣla nunya triakɔ ƒe kesinɔnuwo katã ɖo
mele nya siawo gblɔm na mi elabena mele vɔvɔ̃m be ame aɖe ate ŋu ava ble mi, alo ado lã mi to eƒe aɖe ŋanɛ nyawo gbɔgblɔ na mi me
togbɔ be gbɔnye didi tso mia gbɔ hã la, nye dzi le mia ŋu
mekpɔ dzidzɔ elabena miele agbe nɔm nyuie eye miaƒe xɔse hã le ŋusẽ kpɔm ɖe edzi le kristo me
azɔ abe ale si miexɔ kristo dzi se be aɖe mi ene la, mixɔ se nenema ke le miaƒe gbe sia gbe ƒe nuwɔnawo me; eye miwɔ ɖeka kplii blibo le xɔse me
mili ke ɖe eya amea me blibo eye miaxɔ nunyiame tso egbɔ
mikpɔ egbɔ be mietsi ɖe edzi le aƒetɔ la me
mina dzidzɔ kple akpedada nayɔ miaƒe agbe me fũ ɖe nu gã siwo katã wòwɔ na mi la ta
migana ame aɖeke natsɔ eƒe xexemenunya kple nyaŋuɖoɖo siwo wotu ɖe amegbetɔ ƒe nunya dzi, ke menye ɖe nu siwo kristo gblɔ dzi o la awɔ mi kluviwoe, kple dzidzɔ o
elabena mawu ƒe blibonyenye la katã nɔ kristo me le ŋutilã ƒe dzedzeme nu
eye blibonyenye sia yɔ mi fũ le kristo me, ame si nye ta na ŋusẽwo kple dziɖulanyenyewo katã
eya amea me hã wotso aʋa na mi, le esime mieɖe miaƒe dzɔdzɔme nu vɔ̃ ŋutilã ɖa, menye kple aʋatsotso si wotsɔ asi tsoe o, ke esi wowɔ to kristo me la boŋ
to mawutsideta me mieku kplii eye mietsi tre kplii to miaƒe xɔse si le mawu ƒe ŋusẽ si fɔe tso ame kukuwo dome la me
mieku ɖe nu vɔ̃wo me, eye womeɖe miaƒe dzodzro vɔ̃wo ɖa le mia ŋu haɖe o
gake ena be miekpɔ gome le kristo ƒe agbenɔnɔ me, elabena etsɔ miaƒe nu vɔ̃wo ke mi,
eye wòtutu nya si wotsɔ ɖe mia ŋuti la ɖa, vodada siawo nye eƒe se siwo dzi mieda le la
etsɔ nu vɔ̃ siawo katã klã ɖe kristo ƒe atitsoga ŋuti eye wòɖe wo ɖa
to esia me la, mawu ɖe satana ƒe ŋusẽ si wòatsɔ atɔ asi miaƒe nu vɔ̃wo dzii la ɖa, eye mawu ɖe kristo ƒe dziɖuɖu le atitsoga ŋuti afi si woɖe miaƒe nu vɔ̃wo katã ɖa le la fia xexeame katã
eya ta migana ame aɖeke naɖe ɖeklemi kpli mi le nu si mieɖuna alo nona ŋu loo alo ale si miawo mieɖua yudatɔwo ƒe azãwo, ŋkekenyuiwo, dzinu yeye ƒe wɔnawo kple sabat ŋkekewo o la ta o
elabena esiawo katã nye ɖoɖo siwo wu enu esi kristo va do
đoɖo siawo nye nu la ŋutɔ ƒe vɔvɔli ko
egɔmee nye wonye kristo ŋutɔ ƒe vɔvɔli ko
migana ame aɖeke nable mi be esi miegbe be yewomasubɔ mawudɔlawo abe ale si wogblɔ na mi ene o ta la, miele tsɔtsrɔ̃ ge o
wogblɔna be yewokpɔ ŋutega eye yewonya be ele be miasubɔ mawudɔlawo
ame siawo nye dadalawo togbɔ be wogblɔna be yewonye ɖokuibɔbɔɖeanyilawo hã
susu wɔnuku le wo si
ke womeku ɖe kristo ŋu, ame si nye ta si ŋu mi ame siwo katã nye eƒe ŋutilã la ku ɖo o; elabena eƒe lãmeka sesẽwo wotsɔ bla mí ɖekae eye míete ŋu tsina elabena míexɔa nunyiame kple ŋusẽ tso eya ɖeka ko gbɔ
le nyateƒe me, esi mieku kple kristo ta la, mievo tso nu si xexemetɔwo buna tso ɖeɖekpɔkpɔ ŋuti la si me
woƒe susue nye be, ame akpɔ ɖeɖe to dɔ nyui wɔwɔ kple sewo dzi wɔwɔ me
ne ele alea la, nu ka tae miegale wo wɔwɔ dzi eye woƒe se mawo gabla mi ɖo?
wobe migaɖu esi o, migaɖɔ ekemɛ kpɔ o, eye wobe migaka asi nuɖuɖu aɖewo ya ŋuti kura o; nu ka tae?
kpɔ ɖa, se mawo ya la amegbetɔ, numaɖinu ƒe ɖoɖowo ko wonye, elabena nuɖuɖu la, ɖe ko wowɔe be ame naɖu
se siawo anya dze se nyuiwoe elabena wonye se siwo hiã ame ɖokuitsɔtsɔke kple ɖokuibɔbɔ blibo eye wo dzi wɔwɔ sesẽ, gake ŋusẽ aɖeke mele wo si be ame natsɔ aɖu eƒe susuwo kple dzodzro vɔ̃wo dzi o
đeko wonaa ame dana
azɔ esi mietsi tre kple kristo tso ku me ta la, mitsɔ miaƒe dziwo ɖo dziƒo ƒe kesinɔnuwo kple eƒe dzidzɔwo ŋuti, afi si kristo le mawu ƒe axadzi le, le bubu kple ŋusẽ me
mina dziƒonuwo ŋutibubu naxɔ miaƒe susuwo me; migagblẽ miaƒe ɣeyiɣiwo anɔ anyigba dzi nuwo ŋuti bum o
elabena mieku eye wotsɔ mia kple kristo ƒe agbe ɣla ɖe mawu me
ne kristo si nye miaƒe agbe va do la ekema miawo hã miado kpakplii le ŋutikɔkɔe me
eya ta migbe nu le anyigbadzinu siwo yɔ fũ kple nu vɔ̃ la gbɔ; miwu didi vɔ̃ siwo le fiefiem le mia me
migawɔ naneke si ku ɖe ahasiwɔwɔ, makɔmakɔnyenye, fiẽŋufiẽŋu kple ŋukpenanudzroamewo ŋuti o
migasubɔ xexe sia me ƒe nu nyuiwo ɖe mawu teƒe o, elabena esia nye trɔ̃subɔsubɔ
mawu ƒe dziku helihelĩ ava ame siwo wɔa nu siawo la dzi
miewɔa nu siawo tsã esi miele abe xexemetɔ bubuwo ko ene
gake azɔ la ɣeyiɣi la de na mi be miaɖe asi le dzikudodo, fuléle, fiƒode kple nya vlowo gbɔgblɔ ŋuti
migaka aʋatso na mia nɔewo o; elabena mieɖe agbe xoxo la kple eƒe nuwɔnawo ɖa
azɔ la miele agbe yeye nɔm eye agbe yeye nɔnɔ sia na miele nu nyui wɔwɔ srɔ̃m gbe sia gbe le si dzedze me, be mianɔ ame si nye wɔla la ƒe nɔnɔme me
le agbe yeye sia nɔnɔ me la, griktɔ, yudatɔ, aʋatsotso alo aʋamatsomatso, ŋkumaʋumaʋutɔ alo skitiatɔ, kluvi alo ablɔɖevi megali o, ke boŋ wo katã nye kristotɔ eye kristo le wo katã me
esi wònye be mawu ame si na agbe yeye mi la ŋutɔe tia mi, wɔ mi kɔkɔe eye wolɔ̃ mi vevie ta la, mido dɔmetrɔtrɔ, nublanuikpɔkpɔ, ɖokuibɔbɔ, tufafa kple dzigbɔɖi ƒe awuwo na mia ɖokuiwo,
mihe adodo kple mia nɔewo, eye mitsɔ mia nɔewo ƒe vodadawo ke wo
miɖo ŋku ale si aƒetɔ la tsɔ miaƒe nu vɔ̃wo ke mii la dzi eye miawo hã miatsɔ ake mia nɔewo nenema ke
ƒo esiawo katã ta la, mina lɔlɔ̃ nafia ale si mianɔ agbee la mi, elabena esia ana be hame la katã nanɔ anyi le ɖekawɔwɔ blibo me
mina ŋutifafa si tso kristo gbɔ la naɖu dzi le miaƒe dziwo kple agbenɔnɔ blibo la katã me ɣesiaɣi, elabena esia nye miaƒe dɔdeasi kple mɔnukpɔkpɔ abe ame siwo nye ŋutilã ɖeka ƒe ŋutinuwo ene
eye mida akpe ɣesiaɣi
mina be kristo ƒe nya la natso aƒe ɖe mia me le agbɔsɔsɔ me, esi miele nu fiam, le nu xlɔ̃m mia nɔewo kple mawu menunya, eye midzi psalmowo, hadzidziwo kple gbɔgbɔmehawo kpakple akpedada le miaƒe dziwo me na mawu
eye nu sia nu si miawɔ la, eɖanye le nya me alo nuwɔwɔ me o, miwɔ wo katã le aƒetɔ yesu ƒe ŋkɔ me eye miada akpe na mawu fofo la, to eya amea me
mi srɔ̃nyɔnuwo la, mibɔbɔ mia ɖokuiwo na mia srɔ̃wo, elabena esia nye aƒetɔ la ƒe ɖoɖo na mi
eye mi srɔ̃ŋutsuwo hã la, milɔ̃ mia srɔ̃wo eye mialé be na wo eye migado dziku ɖe wo ŋuti alo ablu ɖe wo ta o
mi ɖeviwo la, ele be miabu mia fofowo kple mia dadawo ɣesiaɣi, elabena esiae dze aƒetɔ la ŋu
mi fofowo la, miganɔ nya hem ɖe mia viwo ŋuti ale gbegbe be dzi naɖe le wo ƒo be woadzudzɔ agbagbadzedze o
mi kluviwo la, miɖo to miaƒe anyigbadziƒetɔwo ɣesiaɣi; menye to ameŋkumenuwɔwɔ me o, ke boŋ miawɔe ɣesiaɣi ne miaƒe aƒetɔwo meli o hã
miɖo to wo faa ɖe miaƒe lɔlɔ̃ na aƒetɔ la kple ale si miedi be yewoadze eŋui la ta
mitsɔ kutrikuku kple dzidzɔ wɔ nu sia nu si wòle be miawɔ la, abe aƒetɔ lae miele ewɔm na ene, eye menye abe miaƒe anyigbadziƒetɔwo miele ewɔm na ene o,
esi mienyae be miaxɔ domenyinyi tso aƒetɔ la gbɔ abe fetu ene
elebena aƒetɔ kristo ŋutɔe miele dɔ wɔm na
ame sia me si wɔ nu vɔ̃ la axɔ eƒe nu vɔ̃ ƒe fetu eye ameŋkumekpɔkpɔ aɖeke manɔ eme o
mi aƒetɔwo la, ele be miawɔ nu si nyo eye wòdze la ɖe miaƒe kluviwo ŋu
miɖo ŋku edzi ɣesiaɣi be, miawo hã la aƒetɔ le mia si le dziƒo eye wòle ŋku lém ɖe mia ŋuti vevie
mido vevi gbedodoɖa, minɔ ŋudzɔ eye mida akpe na mawu
mido gbe ɖa ɖe míawo hã ta be mawu naʋu agbo na míaƒe mawunyagbɔgblɔ be míaɖe gbeƒã kristo ƒe nu ɣaɣlawo esi ta mele game le afi sia ɖo
mido gbe ɖa be magblɔe eme nakɔ abe ale si mate ŋui ene
miwɔ mɔnukpɔkpɔ suetɔ kekeake ŋutidɔ ne miatsɔ aɖe gbeƒã nyanyui lae na ame bubuwo
mizɔ le nunya me le miaƒe nuƒoƒo kple wo me
mina amenuveve kple dze nanɔ miaƒe nuƒoƒo me, elabena to esia me ko miate ŋu akpɔ ŋuɖoɖo nyuitɔ na ame sia ame
tikiko, mía nɔvi lɔlɔ̃ la agblɔ ale si mele edzii la na mi
enye kutrikula si subɔa aƒetɔ la kplim
medɔ dɔ tɔxɛ siae be wòava kpɔ ale si miele ɖa eye be wòafa akɔ na mi ade dzi ƒo hã na mi
mele onesimo, nɔvi lɔlɔ̃ kple nuteƒewɔla si nye mia detɔ la hã ɖom, ɖe mi
eya kple tikiko woagblɔ nu siwo le dzɔdzɔm le afi sia fifia la na mi
aristarko, ame si le game kplim la do gbe na mi kple lɔlɔ̃; nenema kee nye marko, barnaba nɔvi
abe ale si megblɔ na mi kpɔ ene la, ne marko va mia gbɔ la, mixɔe dzidzɔtɔe
yesu, si wogayɔna hã be yusto la hã do gbe na mi nyuie
ame siawo nye yudatɔwo le nye dɔwɔhatiwo dome hele dɔ wɔm na mawufiaɖuƒe la eye wonye akɔfafa gã aɖe nam
epafra, mia dometɔ ɖeka, ame si nye yesu kristo ƒe dɔla hã do gbe na mi nyuie
ele ʋiʋlim ɖe mia ta le gbedodoɖa me ɣesiaɣi be mianɔ te sesĩe le mawu ƒe lɔlɔ̃nu blibo la me, atsi eye miakpɔ kakaɖedzi blibo
mate ŋu aka ɖe edzi na mi be, ewɔ dɔ sesĩe ɖe mi kple kristotɔ bubu siwo le laodikea kple hierapoli la nu,
luka, atikewɔla lɔlɔ̃ la kple dema hã do gbe na mi nyuie
mido gbe na nɔvi kristotɔ siwo le laodikea nam
mido gbe na nimfa kple hame si kpea ta le eƒe aƒe me la nam
nenye be miexlẽ agbalẽ sia vɔ la, mitsɔe ɖo ɖe laodikea hame la hã woaxlẽ eye miawo hã mixɔ agbalẽ si meŋlɔ ɖo ɖe wo hã axlẽ
migblɔ na arkipo be, “kpɔ egbɔ be nèwɔ nu siwo katã aƒetɔ la be nãwɔ
”
esia nye nye ŋutɔ nye gbedoname si meŋlɔ kple nye ŋutɔ nye asi
miɖo ŋku dzinye le nye gaxɔmenɔnɔ me le afĩ sia
mawu ƒe amenuveve nanɔ anyi kpli mi
agbalẽ sia tso paulo, silvano kple timoteo gbɔ le yiyim na kristohame si le tesalonika, mi ame siwo nye mawu fofo la kple aƒetɔ yesu kristo tɔ
yayra kple ŋutifafa si tso mawu mía fofo kple míaƒe aƒetɔ yesu kristo gbɔ la woana mi
míedaa akpe na mawu ɣesiaɣi ɖe mia ta, eye míedoa gbe ɖa ɖe mia ta madzudzɔmadzudzɔe
le míaƒe gbedodoɖawo me na mawu mía fofo la ɖe mia ta la, míeŋlɔa miaƒe lɔlɔ̃dɔwo, miaƒe xɔse triakɔ kple mɔkpɔkpɔ na míaƒe aƒetɔ yesu kristo ƒe tɔtrɔgbɔ la be o
nɔvi lɔlɔ̃awo kple mawu ƒe lɔlɔ̃tɔ veviwo, ménya bena mawu ŋutɔe tia mi
elabena esi míetsɔ nyanyui la vɛ na mi la, miexɔe abe nya dzodzro aɖe ko ene o; ke boŋ mieɖo to eye miese nya la kple dzidzɔ gã
nu si míegblɔ na mi la wɔ dɔ ɖe mia dzi ŋutɔ, elabena gbɔgbɔ kɔkɔe la ŋutɔ ɖo kpe edzi na mi be nu si míegblɔ na mi la nye nyateƒe
eye mienya ale si míawo ŋutɔ ƒe agbenɔnɔ ganye kpeɖodzi na mi be míaƒe gbedeasi si míetsɔ vɛ na mi la nye nyateƒe
ale mieva zu míawo kple aƒetɔ la yomedzelawo; elabena miexɔ míaƒe nya la kple dzidzɔ si tso gbɔgbɔ kɔkɔe la gbɔ, togbɔ be ehe tetekpɔ kple nuxaxa geɖewo va mia dzii hã
emegbe la miawo ŋutɔ mieva zu kpɔɖeŋu na kristotɔ siwo katã le makedonia kple akaya
azɔ la, miekaka aƒetɔ la ƒe nya la na amewo le afi sia afi, tso akaya yi keke makedonia ƒe liƒowo godo ke hã elabena afi sia afi si míeyi la, amewo ɖia ɖase tso miaƒe xɔse deto si le mia si le mawu me la ŋuti
esia ta megahiã be míawo míagagblɔ nya aɖeke na wo o,
elabena woawo boŋ gblɔa ale si miexɔ mí kple dzidzɔ manyagblɔ kple ale si mietrɔ tso trɔ̃subɔsubɔ gbɔ va mawu gbɔ eye mawu gbagbe nyateƒetɔ la koe zu miaƒe aƒetɔ la na mí
eye wogblɔ hã na mí be, miele mɔ kpɔm na mawu vi, yesu ƒe tɔtrɔ ava tso dziƒo; ame si mawu fɔ tso ku me eye wònye đela si koe aɖe mí tso mawu ƒe dziku helihelĩ ɖe nu vɔ̃ ŋuti la me
nɔvi lɔlɔ̃awo, miawo ŋutɔ mienya ale si míaƒe mia gbɔ vava ɖe vi na mii
mienya ale si wowɔ funyafunya mí kple ale si míekpe fu le filipi hafi míeva ɖo mia gbɔ la hã
ke mawu na dzideƒo tɔxɛ mí be míagblɔ nyanyui ma ke na mi togbɔ be futɔwo ƒo xlã mí gɔ̃ hã
eya ta miakpɔe adze sii be, míele mawunya gblɔm ɖe didi vɔ̃wo alo tameɖoɖo vɔ̃wo ta o
ke boŋ míele egblɔm le anukwareɖiɖi kple dzitsinya nyui me
elabena míawo la míele nya la gblɔm abe dɔla siwo tso mawu gbɔ, ame siwo dzi ko wòka ɖo be woagblɔ nyateƒe la ko ene; eya ta míetrɔ eƒe nya la ƒe akpa aɖeke be wòasɔ ɖe nyaselawo ƒe didi nu o, elabena míawo la, míesubɔa mawu ɖeka hɔ̃ si dzroa amewo ƒe dzimesusuwo ƒe gogloƒe ke me
abe ale si mienya nyuie ene la, míedze agbagba zi ɖeka pɛ hã kpɔ be míahe mi va mía gbɔe to mia nu beble me o, eye mawu ŋutɔ hã nya be menye ɖe míebua be míenye mia xɔlɔ̃wo ale be miana ga mí o
míebia kafukafu tso miawo alo ame bubu aɖeke gbɔ kpɔ o; evɔ abe kristo ƒe apostolowo ene la, míedze na bubu tɔxɛ tso mia gbɔ hafi
le esia teƒe la, míegbɔ dzi ɖi na mi abe ale si vi dada gbɔa dzi ɖi doa nuɖuɖu na viawo eye wòléa be na wo ene
míelɔ̃ mi vevie eye míaƒe lɔlɔ̃ la de to ale gbegbe be míetsɔ mawu ƒe nyanyui la ɖeɖe ko vɛ na mi o ke boŋ míetsɔ míawo ŋutɔ ƒe agbe gɔ̃ hã kpe ɖe eŋuti na mi
nɔvi lɔlɔ̃awo, mieɖo ŋku ale si míewɔ dɔ kple kutrikuku geɖe le mia dome la dzi oa? zã kple keli míewɔa dɔ kple kutrikuku eye míetea fifia be míate ŋu akpɔ nu anɔ agbe ɖe edzi ale be míaganye agba na ame aɖeke le afi ma esi míele mawu ƒe nyanyui la gblɔm le mia dome o
miawo ŋutɔ kple mawu siaa mienye ɖasefowo na mí be míenɔ agbe dzadzɛ, kɔkɔe si ŋuti kpɔtsɔtsɔ mele o la le mia dome
đe mieɖo ŋku edzi be, míeƒoa nu na mi abe ale si fofo ƒoa nu na viawoe la ene oa? míeɖea kuku na mi, dea dzi ƒo na mi eye kura gɔ̃ hã la, míedina
tso mia si be miaƒe agbenɔnɔ naganye nuɖiaɖia na mawu o, ke boŋ wòahe dzidzɔ vɛ na eya ame si yɔ mí va eƒe fiaɖuƒe la me be míakpɔ gome le eƒe ŋutikɔkɔe la me
eye míadzudzɔ akpedada na mawu ɖe esia ta o, elabena esi míegblɔ nyanyui la na mi la, miebu nya la abe nya siwo míawo ŋutɔ míesusu la ene o, ke boŋ miexɔe abe nya si tso mawu ŋutɔ gbɔ la ene, eye le nyateƒe me eya ŋutɔ gbɔe wòtso, eya ta esi miexɔe se la etrɔ miaƒe agbenɔnɔ
nɔvi lɔlɔ̃awo, esia yomedzenue nye be miawo hã miekpe fu abe ale si hame siwo le yudea la kpee ene
miawo ŋutɔ miaƒe dukɔmetɔwo ti mia yome abe ale si woawo hã kpe fu tso woawo ŋutɔ ƒe amewo yudatɔwo, sime ene
esi wowu woawo ŋutɔ ƒe nyagblɔɖilawo vɔ la, woklã aƒetɔ yesu gɔ̃ hã ɖe atitsoga ŋuti, eye azɔ la, woti míawo hã yome kutɔkutɔe henya mí do goe le dua me
wotsi tre ɖe mawu kple amegbetɔ siaa ŋuti
eye wole agbagba dzem be woaxe mɔ na mí ne míagagblɔ nya la na trɔ̃subɔlawo o, ɖe vɔvɔ̃ ta, be wo dometɔ aɖewo akpɔ ɖeɖe
ale ame siawo ƒe nu vɔ̃wo gale tsitsim ɖe edzi
mlɔeba la mawu ƒe dziku va wo dzi azɔ
nɔvi lɔlɔ̃wo, esi míedzo le mia gbɔ le ɣeyiɣi kpui si va yi me la, míaƒe dziwo ya medzo le mia gbɔ o, ke míedze agbagba ɖe sia ɖe be míagava kpɔ mi ɖa gake mete ŋu dze edzi o
edzro mí vevie ŋutɔ be míava mia gbɔ eye nye, paulo, medze agbagba zi geɖe be mava gake satana meɖe mɔ na mí o
nu ka gɔ̃e míele agbe na? nu kae na mɔkpɔkpɔ kple dzidzɔ mí eye wònye míaƒe fetu vavã kple fiakuku la? miawoe! ẽ, miahe dzidzɔ geɖe vɛ na mí, ne mí katã míetsi tre ɖe míaƒe aƒetɔ yesu kristo ŋkume ne etrɔ va
elabena miawoe nye míaƒe ŋutikɔkɔe kple dzidzɔ
mlɔeba, esi míate ŋu agado dzi o la, míeɖoe be míawo ɖeɖe míatsi atene
eye míeɖo timoteo, mía nɔvi kple hadɔwɔla; mawu ƒe dɔla si ɖea gbeƒã kristo ƒe nyanyui la ɖe mi be wòava do ŋusẽ miaƒe xɔse eye wòade dzi ƒo na mi,
ale be miate ŋu alé dzi ɖe ƒo le miaƒe fukpekpe siawo katã me
gake mienya bena fukpekpe mawo nye mawu ƒe ɖoɖo ƒe akpa aɖe na mí kristotɔwo
esi míenɔ mia gbɔ gɔ̃ hã la, míegblɔe na mi do ŋgɔ bena fukpekpe kple yometiti ava kpuie abe ale si wòva dzɔe ene
abe ale si megblɔ va yi ene la, esi míekpɔ be míaƒe mia gbɔ vava le megbe tsim akpa la, míeɖo timoteo ɖa be wòakpɔe ɖa be miaƒe xɔse gale te sesĩe mahã
mevɔ̃ be ɖewohĩ satana va kplɔ mia dometɔ vevitɔ aɖewo dzoe eye míaƒe agbagbadzedzewo katã zu dzodzro
azɔ la timoteo trɔ gbɔ eye wòtsɔ dzidzɔnya sia vɛ na mí be miaƒe xɔse kple lɔlɔ̃ le aƒetɔ la me gale te sesĩe ko abe tsã ene, eye be mieɖoa ŋku míaƒe mia gbɔ vava dzi kple dzidzɔ, eye miedi vevie be yewoakpɔ mí abe ale si míawo hã míedi vevie be míakpɔ mi ene
eya ta nɔvi lɔlɔ̃awo, míaƒe dziwo kpɔ akɔfafa, le míaƒe hiãwo kple fukpekpewo me le afii, elabena míenya azɔ be miele te sesĩe nyateƒetɔe le aƒetɔ la me
míawo la, míate ŋu atsɔ fu ɖe sia ɖe zi ale si míenyae be miele te sesĩe le aƒetɔ la me
ale ke míawɔ ada akpe na mawu wòade eteƒe ɖe mia ta ɖe dzidzɔ si míekpɔ le míaƒe mawu la ŋkume le mia ta?
elabena zã kple keli la, míedoa gbe ɖa ɖe mia ta atraɖii; míebiaa mawu be wòaɖe mɔ be míagakpɔ mi, ale bena mate ŋu aɖe kuxi aɖewo siwo aganɔ fu ɖem na miaƒe xɔse la ɖa
mawu mía fofo la ŋutɔ kple míaƒe aƒetɔ yesu nagagbugbɔ mí ɖo ɖe mia gbɔ
eye aƒetɔ la nawɔe be miaƒe lɔlɔ̃ na mia nɔewo nayɔ fũ agba go abe ale si míaƒe lɔlɔ̃ na mi le la ene
esia ana be mawu mía fofo la nana be miaƒe dziwo nakpɔ ŋusẽ, anɔ dzadzɛ, kɔkɔe ale be miate ŋu ado ɖe eŋkume fɔɖiɖimanɔŋui nenye be míaƒe aƒetɔ yesu kristo trɔ gbɔ kple ame siwo katã nye etɔ
mlɔeba la, nɔviwo, míefia mi ale si wòle be mianɔ agbe be miadze mawu ŋu, eye le nyateƒe me la, miele agbe nɔm nenema
ke azɔ la míele mia biam hele ŋusẽ dom mi le aƒetɔ yesu me be miagawɔe wu gɔ̃ hã
mienya nu siwo míeɖo na mi be miawɔ la to aƒetɔ yesu ƒe ŋusẽ me
elabena enye mawu ƒe lɔlɔ̃nu be mianɔ kɔkɔe; ate ɖa xaa tso ahasiwɔwɔ gbɔ;
eye mia dometɔ ɖe sia ɖe nasrɔ̃ ale si wòaɖu eƒe ŋutilã dzi eye wòanɔ anyi kple srɔ̃a le kɔkɔenyenye kple bubu me,
ke menye kple fieŋufiẽŋui ƒe dzodzro vɔ̃wo, abe ale si trɔ̃subɔla siwo menya mawu kple eƒe mɔwo o la, wɔnɛ ene o
esia hã nye mawu ƒe lɔlɔ̃nu be, ame aɖeke magaba nɔvia, axɔ srɔ̃a le esi gbeɖegbeɖe o, elabena aƒetɔ la ahe to na mi nublanuimakpmakpɔtɔe ɖe nu vɔ̃ sia ta, abe ale si míegblɔe na mi kple ɖokuibɔbɔ va yi la ene
elabena mawu meyɔ mí be míava nye ame ƒoɖi siwo yɔ fũ kple dzodzro vɔ̃wo o, ke boŋ be míanye ame dzadzɛwo kple ame kɔkɔewo
nenye be ame aɖe gbe be yemanɔ agbe ɖe ɖoɖo siawo nu o la, menye amegbetɔwo ƒe sewo dzi dam wòle o ke boŋ mawu si na eƒe gbɔgbɔ kɔkɔe la mi la, ƒe sewo dzi dam wòle
meka ɖe edzi be magahiã be magblɔ nya tso dadavilɔlɔ̃ si dze be wòanɔ mawu ƒe amewo dome la ŋuti o; mienyae xoxo! elabena mawu ŋutɔ le nu fiam mi be mialɔ̃ mia nɔewo
le nyateƒe me, miaƒe lɔlɔ̃ na nɔvi kristotɔ siwo le makedonia la katã kpɔ ŋusẽ ŋutɔ
nɔvi lɔlɔ̃wo, togbɔ be wòle alea hã la, míele kuku ɖem na mi be miagalɔ̃ mia nɔewo ɖe dzi wu
esia nanye miaƒe didi ɖaa be, mianɔ agbe le tufafa me; miakpɔ mia ŋutɔwo ƒe dɔwo gbɔ abe ale si míegblɔ na mi va yi la ene
ne mienɔ agbe alea la, ame siwo menye kristotɔwo o la axɔ mia dzi ase eye woabu mi
kpe ɖe esia ŋuti la, miganɔ amewo ƒe asinu kpɔm be woana ga mi be miatsɔ akpɔ mia ɖokuiwo dzii o
nɔviwo, nyemedi be mianɔ numanyamanya me le ame siwo ku la ŋu alo miaxa nu abe ame bubu siwo si mɔkpɔkpɔ mele la ene o
míexɔe se bena yesu ku eye wògatsi tre eya ta míexɔe se bena mawu afɔ ame siwo dɔ alɔ̃ le yesu me la kpakple yesu
le aƒetɔ la ŋutɔ ƒe nya nu la, míele egblɔm na mi bena mí ame siwo gale agbe, ame siwo asusɔ va se ɖe aƒetɔ la ƒe vava la, mado ŋgɔ na ame siwo ku o
elabena aƒetɔ la ŋutɔ aɖi tso dziƒo ava kple gbeɖeɖe gã aɖe, kple mawudɔlagãtɔ ƒe gbe kpakple mawu ƒe kpẽɖiɖi eye ame siwo ku le kristo me la afɔ gbã
le esia megbe woakɔ mí ame siwo gale agbe le ɣemaɣi la ayi dzi kpliwo le alilĩkpowo dzi be míayi aɖado go aƒetɔ la le yame
ale míanɔ aƒetɔ la gbɔ tegbetegbe
eya ta mitsɔ nya siawo fa akɔe na mia nɔewo
ɣekaɣie nu siawo katã ava eme? nɔvi lɔlɔ̃awo, mehiã be magblɔ nya aɖeke tso ema ya ŋuti o,
elabena mienya nyuie be ame aɖeke menya ɣeyiɣi la o
aƒetɔ la ƒe azãgbe la aɖi ɖe mí abe ale si fiafitɔ vana le zã me ene
esime amewo le gbɔgblɔm be, “ŋutifafa kple dedienɔnɔ” li la, gbegblẽ ava ƒo ɖe wo dzi kpoyi abe ale si fu ɖua funɔe eye mate ŋu asi le enu o ene
ke nɔvi lɔlɔ̃awo, miawo la nu siawo mele ɣaɣla ɖe mi o, eye wo mava ɖi ɖe mi abe fiafitɔ ene, le aƒetɔ la ƒe azãgbe la o
elabena mi katã la, kekeli kple ŋkeke la ƒe viwoe mienye eye mienye viviti kple zã tɔwo o
eya ta minɔ ŋudzɔ ɖaa eye migadɔ alɔ̃ abe ame bubuwo ene o
minɔ ŋudzɔ na eƒe vava eye mianɔ mo xexi
zãmee amewo dɔa alɔ̃ eye ɣemaɣi me kee amewo mua aha
ke mina mí ame siwo nye kekeliviwo la míanɔ mo xexi, eye míatsɔ xɔse kple lɔlɔ̃ ƒe akɔtakpoxɔnu ado eye míaɖɔ ɖeɖekpɔkpɔ si míele mɔ kpɔm na la abe gakuku ene
mawu meɖo be yeatrɔ eƒe dɔmedzoe akɔ ɖe mía dzi o, ke boŋ be yeaɖe mí to míaƒe aƒetɔ yesu kristo dzi
kristo ku ɖe mía ta, ale be míele agbe alo míeku o, ne etrɔ va la míate ŋu anɔ agbe kplii tegbetegbe
eya ta mide dzi ƒo na mia nɔewo be miatu mia nɔewo ɖo abe ale si miele wɔwɔm xoxo la ene
nɔvi lɔlɔ̃awo, azɔ la míele biabiam tso mia si be miade bubu ame siwo wɔa dɔ kple vevidodo le mia dome la ŋu, ame siwo wotsɔ ɖo mia nu le aƒetɔ la me eye woxlɔ̃a nu mi
mido kɔkɔ ame siawo le lɔlɔ̃ me le woƒe dɔwɔwɔ ta
minɔ anyi le ŋutifafa me kple mia nɔewo
míele ŋusẽ dom mi, nɔvi lɔlɔ̃awo be miaxlɔ̃ nu ame siwo le kuvia wɔm, mide dzi ƒo na ame siwo le vɔvɔ̃m, mikpe ɖe ame siwo gbɔdzɔ la ŋu migbɔ dzi ɖi na ame sia ame
mikpɔ egbɔ be ame aɖeke metsɔ vɔ̃ ɖo vɔ̃ teƒe o, ke boŋ midze agbagba be ɣesiaɣi la mianyo dɔme na mia nɔewo kple ame bubu ɖe sia ɖe
dzi nedzɔ mi ɣesiaɣi
minɔ gbedodoɖa dzi madzudzɔmadzudzɔe
mida akpe le nuwo katã me elabena esiae nye mawu ƒe lɔlɔ̃nu na mi le kristo yesu me
migatsi gbɔgbɔ kɔkɔe la nu o
migado vlo nyagblɔɖiwo o
mido nu sia nu kpɔ eye milé ɖe nu si nyo la ŋu
mitsri vɔ̃ ɖe sia ɖe tɔgbi
azɔ la, mawu ŋutɔ, ame si nye ŋutifafa ƒe mawu nakɔ mia ŋuti keŋkeŋ eye wòadzra miaƒe gbɔgbɔ, luʋɔ kple ŋutilã blibo la ɖo mokakamanɔŋui le míaƒe aƒetɔ yesu kristo ƒe vavagbe la
nuteƒewɔlae nye ame si yɔ mi eya ta awɔe ade goe
nɔvi lɔlɔ̃awo, mido gbe ɖa ɖe míawo hã ta
mido gbe na nɔviawo katã kple nugbugbɔ kɔkɔe
mele eƒom ɖe mia nu le aƒetɔ la ŋkume be woaxlẽ agbalẽ sia na nɔviawo katã
míaƒe aƒetɔ yesu kristo ƒe amenuveve nanɔ anyi kpli mi
agbalẽ sia tso paulo, silvano kple timoteo gbɔ le yiyim na kristohame si le tesalonika, ame siwo le dedie le mawu mía fofo kple míaƒe aƒetɔ yesu kristo me
mawu mía fofo kple aƒetɔ yesu kristo nana eƒe yayra sɔgbɔ la mi eye wòana ŋutifafa nanɔ miaƒe dziwo kple tamesusuwo me
nɔvi lɔlɔ̃awo, akpedada na mawu ɖe mia ta menye nu dzeame ko wònye na mí o, ke boŋ míaƒe dɔ wònye be míawɔ na mawu ɖe ale si miaƒe xɔse tsi ɖe edzi nukutɔe eye miaƒe lɔlɔ̃ na mia nɔewo hã de to ŋutɔ la ta
enye dzidzɔ na mí be míaƒo adegbe tso miaƒe dzigbɔɖi kple ale si miaƒe xɔse de to le mawu me la ŋu na hame bubuwo, togbɔ be miele fukpekpe kple ɣeyiɣi sesẽwo me tom hã
esia nye ale si mawu wɔa nu to mɔ dzɔdzɔetɔ dzii la ƒe kpɔɖeŋu ɖeka ko, elabena to miaƒe fukpekpe me la ele mia dzram ɖo hena eƒe fiaɖuƒe la
eye le ɣemaɣi me ke la ele ʋɔnudɔdrɔ̃ kple tohehe dzram ɖo ɖi na ame siwo le fu wɔm mi
eya ta magblɔ na mi ame siwo le fu kpem la be, mawu ana dzudzɔ mi kple míawo nenye be aƒetɔ yesu va do kpoyi tso dziƒo le dzo ƒe aɖewo me kple eƒe mawudɔla sesẽwo
adrɔ̃ ʋɔnu ame siwo katã medi be yewoanya mawu o, kple ame siwo katã gbe ɖoɖo si wòwɔ ɖe wo ŋu be yeaɖe wo to míaƒe aƒetɔ yesu kristo dzi la wɔwɔ me gbidii
woahe to na wo le dzo mavɔ la me, eye womagakpɔ aƒetɔ la ƒe ŋkume akpɔ gbeɖe o, gawu la womakpɔ eƒe ŋutikɔkɔe ƒe ŋusẽ hã o,
ne eva be wòaxɔ kafukafu kple bubu ɖe dɔ gã si wòwɔ na ame kɔkɔewo la ta
miawo la, mianɔ ame siwo anɔ ekafum la dome elabena miexɔ mawu ƒe nya si míegblɔ na mi la dzi se
eya ta míedoa gbe ɖa ɖe mia ta ɖaa be míaƒe mawu la nawɔ mi vi siwo ƒomevi wòdi be woanɔ ye si lae, eye agawɔ mi mianyo ade ale si miedi la nu! mlɔeba la atsɔ eƒe ŋusẽ axe fe na mi ɖe miaƒe xɔse ta
ekema ame sia ame anɔ aƒetɔ yesu kristo ƒe ŋkɔ kafum ɖe nu nyui siwo do go tso mia me wokpɔ la ta; eye miaƒe ŋutikɔkɔe gãtɔ kekeake enye be miava nye etɔ
míaƒe mawu kple aƒetɔ yesu kristo ƒe nublanuikpɔkpɔ sɔgbɔ la ana esiawo katã ava eme na mi
le míaƒe aƒetɔ yesu kristo ƒe vava kple ale si míaƒo ƒu ɖe egbɔ ŋuti la, míele biabiam tso mia si, nɔviwo, be
miagana woatɔtɔ miaƒe susuwo bɔbɔe alo ado dzikatsoameƒo na mi kple nyagblɔɖiwo, nutsotsowo alo kple agbalẽ aɖe si wogblɔ be etso mía gbɔ si le gbɔgblɔm be aƒetɔ la ƒe vavagbe la va yi xoxo o
migana woatɔtɔ miaƒe susuwo eye woable mi o; migaxɔ nu sia nu si wogblɔ la dzi se o
elabena ŋkeke ma mava o, va se ɖe esime aglãdzedze ava, eye woaɖe ame sedzimawɔla la ɖe go, ame si woɖo ɖi na tsɔtsrɔ̃
atsi tsitre ɖe mawu bubuwo ŋu eye ayi aɖagbã nu siwo katã amewo subɔna la kple afi si wosubɔa wo le la gudugudu
ayi aɖanɔ mawu ƒe gbedoxɔ me abe mawu ene eye wòable amewo be yee nye mawu
mieɖo ŋku edzi be megblɔ nya siawo na mi esi menɔ mia gbɔ oa?
eye mienya xoxo nu si le mɔ xem na eƒe afi sia vava; elabena ne eƒe ɣeyiɣi mede o la, mava o
ke nu si ŋutsu aglãdzela kple dzomavɔ me vi sia awɔ ne eva la, le edzi yim xoxo gake eya ŋutɔ mava o va se ɖe esime ame si le mɔ xem nɛ la do ɖa le mɔ me nɛ hafi
ekema ŋutsu vɔ̃ɖi sia ava do eye aƒetɔ yesu atsɔ eƒe ya si wògbɔna to eƒe nu me la afiãe; eye ne etrɔ va la, atsrɔ̃ ŋutsu sia ɖa le anyigba dzi
ŋutsu nu vɔ̃ wɔla sia ava kple satana ƒe ŋusẽ eye satana awɔ eŋutidɔ atsɔ wɔ dzesi kple nukunu gã geɖewo, atsɔ aflu amewoe
ado lã amesiwo katã yina ɖe dzomavɔ la me elabena wogbe nyateƒe la xɔxɔ; wogbe be yewomaxɔ nyateƒe la ase, alɔ̃e be wòaɖe wo o,
eya ta mawu ɖe mɔ na wo be woaxɔ alakpa siawo katã dzi ase kple woƒe dzi blibo
eye woadrɔ̃ ʋɔnu wo katã pɛpɛpɛ be woxɔ alakpa dzi se, gbe nu le nyateƒe la gbɔ eye wokpɔ dzidzɔ le woƒe nu vɔ̃wo me
ke ele be míada akpe na mawu ɖaa ɖe mia ta, mi mía nɔvi siwo aƒetɔ la lɔ̃, elabena mawu ɖoe tso blema ke be yeana miakpɔ ɖeɖe, aklɔ mia ŋuti to gbɔgbɔ kɔkɔe la ƒe dɔwɔwɔ kple miaƒe nyateƒe la dzixɔxɔse me
mawu gblɔ nyanyui la na mi to mía dzi
eye to mía dzi wòyɔ mi be miakpɔ gome le míaƒe aƒetɔ yesu kristo ƒe ŋutikɔkɔe la me
nɔvi lɔlɔ̃wo, nu siwo katã le susu me na mi eya ta minɔ te sesĩe eye mialé nyataƒe la me ɖe asi sesĩe, nyateƒe siwo míefia mi esi míenɔ mia gbɔ kple esiwo míeŋlɔ ɖo ɖe mi le míaƒe agbalẽwo me na mi
míaƒe aƒetɔ yesu kristo ŋutɔ kple mawu mía fofo, ame si lɔ̃ mí eye to eƒe amenuveve me la, wòna dzideƒo mavɔ kple mɔkpɔkpɔ nyui mí la,
nade dzi ƒo na mi eye wòado ŋusẽ mi le dɔ nyui ɖe sia ɖe wɔwɔ kple nya nyui ɖe sia ɖe gbɔgblɔ me
mido gbe ɖa ɖe mía ta
mlɔeba la, nɔvi lɔlɔ̃tɔwo, esi mele agbalẽ sia nu wum la, mabia tso mia si be miado gbe ɖa ɖe mía ta
mido gbe ɖa gbã be aƒetɔ la ƒe nya la nakaka ɖe afi sia afi kaba eye wòakpɔ dziɖuɖu le afi sia afi si wòkaka ɖo, ale be wòaɖe ame geɖewo abe ale si wòdzɔe esi míeva mia gbɔ la ene
mido gbe ɖa hã be míado go le ame vɔ̃ɖiwo ƒe asi me, elabena menye ame sia amee lɔ̃ aƒetɔ la o
aƒetɔ la, nuteƒewɔla wònye; eya ta ado ŋusẽ mi eye wòakpɔ mia ta tso satana ƒe fuwɔame ɖe sia ɖe me
míeka ɖe edzi le aƒetɔ la me bena miele nu siwo míefia mi la dzi wɔm eye menye zi ɖeka ko o ke boŋ ɣesiaɣi
aƒetɔ la nawɔe be miaƒe nugɔmesese tso mawu ƒe lɔlɔ̃ ŋuti la nanɔ to dem ɖe edzi wu ɣesiaɣi
nɔvi lɔlɔ̃awo, míele se sia dem na mi le míaƒe aƒetɔ yesu kristo ƒe ŋkɔ me be
migade ha kple nɔvi si nɔa anyi kuviatɔe gbe sia gbe eye mewɔa dɔ aɖeke abe ale si míefia mi be miawɔ la ene o
elabena miawo ŋutɔ mienya ale si wòle be miadze míaƒe kpɔɖeŋu yomee
esi míenɔ mia dome la, míenɔ anyi kuviatɔe
alo ɖu ame aɖe ƒe nu femaxee o, ke boŋ míewɔ dɔ zã kple keli
míedze agbagba, ku kutri be míaganye agba na mia dometɔ aɖeke o
míewɔ esia menye esi míate ŋu abia kpekpeɖeŋu ma tɔgbi mi ta o ke boŋ be míatsɔ mía ɖokuiwo aɖo kpɔɖeŋui na mi be miadze eyome
elabena esi míenɔ mia gbɔ gɔ̃ hã la, míede se sia na mi be, “ame si medi be yeawɔ dɔ o la, megaɖu nu hã o
”
gake míesena be mia dometɔ aɖewo le kuvia wɔm, wogbe be yewomawɔ dɔ aɖeke o, eye wogblẽa woƒe ɣeyiɣi le ameŋunyagbɔgblɔ me
míele kuku ɖem na nenem me mawo katã eye míele gbe ɖem na wo hã le aƒetɔ yesu kristo ƒe ŋkɔ me be, woadze kɔ anyi awɔ dɔ atsɔ kpɔ wo ɖokuiwo dzii
hena nɔvi lɔlɔ̃ mamlɛawo la, mele nu xlɔ̃m mi be ɖeɖi megate mia ŋuti le nu nyui wɔwɔ me o
nenye be ame aɖe gbe be yemawɔ ɖe nu siwo míegblɔ ɖe agbalẽ sia me dzi o la, milé ŋku ɖe eŋuti eye migade ha kplii o, ale be ŋu nakpee
ke migabui be enye miaƒe futɔ o; ke boŋ miƒo nu nɛ abe nɔvi si hiã nuxɔxlɔ̃ ene
ŋutifafa ƒe aƒetɔ la ŋutɔ nana eƒe ŋutifafa mi ɣesiaɣi le nu sia nu me
aƒetɔ la nanɔ anyi kpli mi katã
azɔ esia nye, nye ŋutɔ nye gbedoname si mele ŋɔŋlɔm kple nye ŋutɔ nye asi, abe ale si mewɔnɛ le nye agbalẽwo katã ƒe nuwuwu la ene; be wòanye kpeɖodzi na mi be agbalẽ la tso nye ŋutɔ gbɔnye
esia nye nye ŋutɔ nye asinuŋɔŋlɔ
míaƒe aƒetɔ yesu kristo ƒe yayra nanɔ mi katã mia dzi
nye paulo, ame si nye kristo yesu ƒe apostolo to mawu, mía đela, ƒe gbeɖeɖe kple kristo yesu, míaƒe mɔkpɔkpɔ dzi la,
na timoteo, vinye vavã le xɔse la me
amenuveve, nublanuikpɔkpɔ kple ŋutifafa si tso mawu, fofo la kple kristo yesu, míaƒe aƒetɔ, gbɔ la, nanɔ anyi kpli wò
abe ale si meƒoe ɖe nuwò hafi dzo yi makedonia ene la, tsi efeso eye nãɖo asi ŋutsu aɖewo, ame siwo le nudada fiam la dzi be womagafia nenem nuwo o
tɔ te wo be womagagblẽ woƒe ɣeyiɣiwo ɖe gliwo kple dzɔdzɔmenyatotowo ŋu o
elabena nu siawo hea nyahehe dzodzrowo vanɛ ɖe mawu ƒe dɔwɔwɔ si xɔse hena vanɛ la teƒe
nu si metsi dzi na vevie nye be kristotɔ siwo katã le afi ma la nayɔ fũu kple lɔlɔ̃ si tso dzi vavãwo me, eye be woƒe susuwo me nadza eye woasẽ ŋu le xɔse me
nufiala siawo da ƒu le nu siawo nyanya me eye wogblẽa woƒe ɣeyiɣi nɔa nya hem eye wonɔa nya maɖinyawo gblɔm
wodi be yewoaxɔ ŋkɔ abe mose ƒe sefiala gãwo ene, evɔ woawo ŋutɔ menya naneke gobii tso mose ƒe seawo kple nu si wofia mí la ŋu hafi o
se mawo nyo, zi ale si wowɔ wo ŋutidɔ abe ale si mawu ɖoe la ene
míenyae hã be menye ame nyuiwoe wowɔ se la na o, ke boŋ sedzidalawo kple aglãdzelawo, mawumavɔ̃lawo kple nu vɔ̃ wɔlawo, ame makɔmakɔwo kple mawumasubɔlawoe wowɔ se la na, ame siwo wua wo fofowo kple dadawo, na hlɔ̃dolawo
na ahasiwɔlawo kple nu tovo wɔlawo, amesitsalawo kple aʋatsokalawo kple atam dzodzro kalawo kpakple nu sia nu si tsi tre ɖe nufiafia vavãtɔ
si xɔ ɖe mawu yayratɔ la ƒe ŋutikɔkɔe nyanyui si wòtsɔ nam la dzi ŋuti
medaa akpe geɖe na kristo yesu míaƒe aƒetɔ la be wòtia nye hã abe eƒe dɔlawo dometɔ ɖeka ene, eye wòna ŋusẽm be manye nuteƒewɔla nɛ,
togbɔ be meɖu fewu le kristo ƒe ŋkɔ ŋuti kpɔ gɔ̃ hã
meti eƒe amewo ƒe agbe yome, eye mewɔ nu vevi wo le mɔ ɖe sia ɖe si dzi mate ŋui la nu
ke mawu kpɔ nublanui nam elabena nyemenya nu si wɔm menɔ la o, elabena ɣemaɣi la, nyemenya kristo o
o, míaƒe aƒetɔ la ƒe dɔme nyo loo, elabena efiam ale si wòle be maxɔ edzi asee eye be kristo yesu ƒe lɔlɔ̃ nayɔ menye fũu
esia nye nyateƒenya si wòle be woaɖo toe axɔe ase keŋ be, kristo yesu va xexeame nu vɔ̃ wɔlawo ɖe ge, ame siwo dome menye gãtɔ le
ke mawu kpɔ nublanui nam ale be kristo yesu ate ŋu awɔ ŋutinyedɔ abe kpɔɖeŋu ene be woatsɔ afia ame sia ame ale si wòte ŋu gbɔa dzi ɖi na nu vɔ̃ wɔla gãtɔ kekeake gɔ̃ hã ale be woawo hã nanyae be, woate ŋu akpɔ agbe mavɔ
ŋutikɔkɔe kple bubu woana mawu tso mavɔ me yi ɖe mavɔ me
eyae nye fia tso blema ke, mawu makumakua si womekpɔna o, eye wòyɔ fũu kple nunya
eya ɖeka koe nye mawu
amen
azɔ vinye, timoteo, esia nye nye sedede na wò
wɔ aƒetɔ la ƒe aʋawo nyuie, abe ale si wogblɔ na wò to eƒe nyagblɔɖilawo dzi la ene
lé wò xɔse si le kristo me la ɖe asi sesĩe eye ɣesiaɣi la wò dzitsinya nanɔ dzadzɛ eye nãwɔ nu si nènya be enyo la ko
elabena ame aɖewo gbe toɖoɖo woƒe dzitsinya eye wowɔ nu si wonya nyuie be mele be woawɔ o
ale mewɔ nuku be esi wogbe mawu nenema la wobu woƒe xɔse si le yesu kristo me la o
himenaio kple aleksandro wonye nu sia wɔlawo ƒe kpɔɖeŋuwo
eva nɔ nam be matsɔ wo de asi na satana be wòahe to na wo va se ɖe esime woanyae be menyo be woaƒo ɖi kristo ƒe ŋkɔ o
eya ta mele nu xlɔ̃m be do ŋgɔ na nu sia nu la, woawɔ kukuɖeɖewo, gbedodoɖawo, nyaxɔɖeakɔwo kple akpedada ɖe amewo katã ta
ɖe fiawo kple dziɖulawo katã ta be míanɔ anyi le ŋutifafa kple agbe ƒe dziɖeɖi me le mawuvɔvɔ̃ kple kɔkɔenyenye katã me
esia nyo eye wòdze aƒetɔ la ŋu
edi vevie bena ame sia ame nakpɔ ɖeɖe eye woase nyateƒe sia gɔme be
yesu kristo ame si va xexeame abe amegbetɔ ene la, koe va dzra mawu kple amegbetɔwo dome ɖo
ewɔ esia esi wotsɔ eƒe agbe na ɖe amewo katã ta
esia nye gbedeasi si mawu tsɔ na xexeame le ɣeyiɣi nyuitɔ dzi
enye nyateƒe matrɔmatrɔ be wotiam be manye mawu ƒe apostolo kple nyanyuidɔgbedela si agblɔ nyateƒe sia na dzimaxɔsetɔwo; afia wo mawu ƒe ɖoɖo na amewo be woakpɔ ɖeɖe to xɔse me
eya ta medi be ŋutsuwo le afi sia afi nado woƒe asi kɔkɔewo ɖe dzi na mawu ado gbe ɖa, elabena wovo tso nu vɔ̃, dziku kple fuléle si me
nenema ke medi be nyɔnuwo nado awu ɖe nɔnɔme nyui me, le dzadzenyenye kple nu dzeame wɔwɔ me, menye le atsyɔ̃ɖoɖo vivivo kple ɖa ŋɔŋɔe ƒoƒo, sikanuwo kple dzonu xɔasiwo dodo kpakple avɔ xɔasiwo tata me o,
ke boŋ kple nu nyui wɔwɔ si dze nyɔnu siwo ʋu eme be yewonye mawusubɔlawo
ele na nyɔnu be wòasrɔ̃ toɖoɖo le ɖoɖoezizi kple ɖokuibɔbɔ katã me
nyemeɖe mɔ na nyɔnu be wòafia nu alo aɖu amegã ɖe ŋutsu dzi o, ke boŋ nezi ɖoɖoe
nu ka ta? elabena mawu wɔ adam gbã hafi va wɔ eva
eye menye adam satana ble o, ke boŋ evae eye to esia me nu vɔ̃ va
eya ta mawu na be nyɔnuwo nekpe fu ase veve le woƒe vidzidzi me, ke aɖe woƒe luʋɔwo ne woxɔ edzi se, eye wonɔ agbe nyui le lɔlɔ̃ vavã me
enye nyateƒenya be ne ame aɖe di be yeawɔ hamedzikpɔla ƒe dɔ la, etia dɔ nyuitɔ
azɔ la, ele na hamedzikpɔla be, wòanye mokakamanɔŋutɔ, nyɔnu ɖeka ko srɔ̃, ame si fa tu, ɖokuidziɖula, ame si ŋu bubu le, amedzrowɔla, ame si nya nufiafia
menye aha tsu nola o, menye ame si wɔa nu gbodogbodo o ke boŋ ewɔa nu le bɔbɔenyenye me, menye dzrewɔla alo galɔ̃la o
ele vevie be wòanye ame si kpɔa eƒe aƒe dzi nyuie eye vi ɖotowo le esi
elabena ne ŋutsu aɖe mate ŋu akpɔ eƒe aƒe sue la dzi be woanɔ agbe nyui o la, ale ke wòawɔ akpɔ mawu ƒe hame dzi?
mele be wòanye ame si ƒe dzimetrɔɣi medidi o, elabena ne menye nenema o la, dada ayɔ eya amea me eye wòadze anyi le ʋɔnudɔdrɔ̃ si va satana dzi la te
ele na hamedzikpɔla be wòakpɔ ɖaseɖiɖi nyui tso hamea godotɔwo hã gbɔ ale be mage adze vlododo kple satana ƒe mɔ me o
nenema kee wòle na subɔlawo hã be woanye ame siwo ŋu bubu le kple nyateƒetɔwo, menye aha tsu nolawo kple ame siwo tia viɖe ƒoɖiwo yome o
ele na wo be woalé xɔse la ƒe nyateƒe detowo me ɖe asi kple dzitsinya nyui
ele be woado wo akpɔ gbã eye ne naneke meku ɖe wo ŋu o la, woaɖe mɔ woawɔ subɔla ƒe dɔ
ele na wo srɔ̃nyɔnuwo be woanye ame ɖɔŋuɖowo, ke menye aha tsu nolawo kple ameŋunyagblɔlawo o, ke boŋ woawɔ nuteƒe le nu sia nu me
subɔlawo nanye srɔ̃ ɖeka tɔwo eye dzidzɔ kple toɖoɖo nanɔ woƒe aƒewo me
kpeɖeŋutɔ siwo wɔ dɔ nyuie la, woƒe fetu anye be amewo aɖo bubu na wo eye woawo ŋutɔ ƒe dzideƒo kple xɔse le aƒetɔ la me hã atsi ɖe edzi
togbɔ be mele mɔ kpɔm be mava mia gbɔ kpuie hã la, mele nu siawo ŋlɔm na mi,
ale be ne nye vava he ɖe megbe hã la miate ŋu anya ame siwo tɔgbi miatia be woanye mawu gbagbe la ƒe hanunɔlawo, hame si lé mawu ƒe nyateƒe la me ɖe asi sesĩe
enye nyateƒe be mawumegbenɔnɔ mele bɔbɔe o
gake ele bɔbɔe le kristo ta, ame si va anyigba dzi abe ame ene
điƒoƒo aɖeke menɔ eŋuti o eye wòdza le eƒe gbɔgbɔ me
mawudɔlawo subɔe eye wogblɔ mawunya tso eŋuti le dukɔwo dome
amewo xɔe le afi sia afi si wòyi eye wogaxɔe ɖe eƒe ŋutikɔkɔe me le dziƒo
gbɔgbɔ kɔkɔe la gblɔe na mi kɔtee bena le ŋkeke mamlɛawo me la, ame aɖewo le hamea me atrɔ le kristo yome adze nufiala siwo ƒe susuwo me gbɔgbɔ vɔ̃wo yɔ la yome kple dzo
nufiala siawo aɖo mo ta, ada alakpa eye woadae enuenu ale gbegbe be woƒe dzitsinya magaɖe fu na wo gɔ̃ hã o
woagblɔ be menyo be woaɖe srɔ̃ o, eye menyo hã be woaɖu nanewo o, evɔ wònye mawue tsɔ nu siawo na kristotɔ siwo li ke la be woakpɔ dzidzɔ le wo ŋuti eye woada akpe ɖe wo ta hafi
elabena nu sia nu si mawu wɔ la nyo, eye miate ŋu aɖui kple dzidzɔ nenye be mieda akpe ɖe eta,
eye miebia tso mawu si be wòayrae, elabena mawu ƒe nya kple gbedodoɖa awɔe kɔkɔe
nẽ eɖe nu siawo me na ame bubuwo la anɔ wò dɔdeasi wɔm abe osɔfo nuteƒewɔla, si le xɔse kple nufiafia dzɔdzɔetɔ si nesrɔ̃ la ŋuti dɔ wɔm la ene
megagblẽ wò ɣeyiɣi anɔ nya hem tso susu manyatanuwo kple movinyawo kpakple gli dzodzrowo ŋuti o
ke boŋ zã wò ɣeyiɣiwo kple wò ŋusẽ natsɔ atu ɖokuiwò ɖoe le gbɔgbɔ me
ame ɖokui tutuɖo le ŋutilã me nyo gake tutuɖo le gbɔgbɔ me le vevie wu, elabena enye atike na nu sia nu si nãwɔ
eya ta tu ɖokuiwò ɖo le gbɔgbɔ me eye nadze agbagba be yeanye kristotɔ nyui wu, elabena eyae ava kpe ɖe ŋuwò
menye fifia le agbe sia me ko o, ke boŋ le agbe si ava va la me hã
esia nye nyateƒe eye wòdze be woaxɔe ase blibo
eye le esia tae míewɔ dɔ heʋli vevie be míatsɔ míaƒe mɔkpɔkpɔ ade mawu gbagbe la me, ame si nye amewo katã ƒe đela, vevietɔ ame siwo xɔ se
fia nu siawo eye naka ɖe edzi be ame sia ame srɔ̃ wo nyuie
mègana ame aɖeke nabu wò ame gblɔe le wò ɖekakpuinyenye ta o
ke boŋ nye kpɔɖeŋu nyuitɔ na wo
na woadze nu si nèfiana kple agbe si nènɔna la yome
na wò lɔlɔ̃, wò xɔse, kple wò susu dzadzɛwo nanye kpɔɖeŋu na wo
va se ɖe esime mava mia gbɔ la, xlẽ ŋɔŋlɔ kɔkɔe la na hame la eye naɖe eme na wo; gblɔ mawu ƒe nya la ɣesiaɣi
kpɔ egbɔ be nèwɔ amenuvenunana siwo mawu na wò to eƒe nyagblɔɖilawo dzi esi hamemegãwo da asi ɖe dziwò la ŋutidɔ nyuie
wɔ nunana siawo ŋutidɔ nyuie
tsɔ ɖokuiwò ƒo ɖe wò dɔwɔwɔwo me ale be ame sia ame nate ŋu akpɔ wò tsitsiɖedzi kple ŋgɔgbeyiyi adze sii
lé ŋku ɖe nu siwo katã nesusuna kple nu siwo katã newɔna la ŋuti nyuie
lé nu si nyo eye wòle eteƒe la me ko ɖe asi eye mawu ayra wò eye wòawɔ ŋuwòdɔ le kpekpeɖeŋunana ame bubuwo me
mègaƒo nu na me tsitsi aɖeke kple ada o, ke boŋ ƒo nu nɛ bubutɔe, abe wò ŋutɔ fofowòe nèle nu ƒom na ene
ƒo nu na ɖekakpuiawo abe ale si nãƒo nu na nɔviwò ŋutsu lɔlɔ̃awo ene
tsɔ nyɔnu tsitsiwo abe dawòwo ene eye ɖetugbiwo abe nɔviwò nyɔnuwo ene, eye susu dzadzɛwo ko nanɔ wò ta me ɖe wo ŋu
nenye be ahosiwo mekpɔ ame aɖeke woakpɔ wo dzi o la, ekema hamea natsɔe ɖo eɖokui dzi atsɔ lɔlɔ̃ akpɔ wo dzii
ke ne viwo alo mamayɔviwo le wo si la, ekema ele be woawo nakpɔ wo dzi elabena ele be dɔmenyowɔwɔ nadze egɔme tso aƒe me, eya ta ele be woakpe ɖe wo dzila siwo le hiã me la ŋuti
esia nye nane si dzea mawu ŋu ŋutɔŋutɔ
hame la nèkpɔ ahosi dahe siwo tsi akogo le xexeame la dzi nenye be wole mawu sinu kpɔm be wòakpe ɖe yewo ŋuti, eye wole gbe dom ɖa atraɖii,
ke menye ne wogblẽa woƒe ɣeyiɣi nɔa tsatsam nɔa ameŋunya gblɔm, nɔa ŋutilãmedzidzɔ ko dim eye wogblẽa nu le woƒe luʋɔ ŋuti o
esia nanye miaƒe hame la ƒe ɖoɖo ale be kristotɔwo nanya eye woawɔ nu si dze
ke ame si makpe ɖe eya ŋutɔ ƒe ƒometɔ siwo le hiã me, vevietɔ esiwo le eya ŋutɔ ƒe aƒe me ŋuti o la, mekpɔ mɔ be wòayɔ eɖokui be kristotɔ o
trɔ̃subɔla gɔ̃ hã nyo wu ame sia tɔgbi
womatsɔ ahosi aɖeke ƒe ŋkɔ ade ahosiwo dome o negbe exɔ ƒe blaade kple edzivɔ eye wònye ame si nɔ srɔ̃a gbɔ le nyateƒetoto me
ele be wòakpɔ ɖaseɖiɖi nyui le amewo katã gbɔ le eƒe dɔ nyui wɔwɔ me le kpɔɖeŋu me ame si hea viawo nyuie, lɔ̃a amedzrowɔwɔ, klɔa ame kɔkɔewo ƒe afɔwo, kpena ɖe ame siwo ɖo xaxa me la ŋu eye wòƒoa eɖokui ɖe dɔ nyui sia dɔ nyui wɔwɔ me
mele be woaxɔ ahosi siwo metsi o la ɖe dɔ tɔxɛ wɔla siawo dome o elabena le ɣeyiɣi kpui aɖe megbe la woada le adzɔgbe si woɖe na kristo la dzi eye woagaɖe srɔ̃
ale woadze na tohehe elabena woda le woƒe ŋugbedodo adzɔgbeɖeɖe la dzi
hekpe ɖe esia ŋuti la, ele eme be woava zu ame ɖɔewo eye woagblẽ woƒe ɣeyiɣi anɔ ameŋunya gblɔm tso aƒe si me yi ekemɛ me, anɔ nu dem ame bubuwo ƒe nya me
eya ta mesusu be enyo na ahosi siwo metsi o la be woagaɖe srɔ̃, adzi viwo, eye woakpɔ woawo ŋutɔ ƒe aƒe dzi
ekema ame aɖeke mate ŋu agblɔ nya aɖeke ɖe wo ŋuti o
elabena mevɔ̃ be wo dometɔ aɖewo do le hamea me, eye satana kplɔ wo tra mɔe xoxo
na magaɖo ŋku edzi na wò ake be ele na ahosiwo ƒe ƒometɔwo be woakpɔ wo dzi, eye mele be woaɖe asi le dɔ sia wɔwɔ ŋuti na hamea o
ekema hamea ate ŋu atsɔ ga si le esi la akpɔ ahosi amemanɔsitɔwo dzii
hamedzikpɔla siwo wɔa hadɔ nyuie la, dze na bubuteƒe eve, vevietɔ esiwo kua kutri le mawunyagbɔgblɔ kple efiafia me,
elabena woŋlɔ ɖe mawunya me be, “mègabla nu na nyitsu ne ele mɔlu tugum o
” wogagblɔ le teƒe bubu hã be, “dɔwɔla dze na eƒe fetu
”
ne wotsɔ nya ɖe hamedzikpɔla aɖe ŋu la, mègawɔ nya la ŋudɔ o, negbe le ɖasefo eve alo etɔ̃ ƒe nya nu ko
woaka mo na nu vɔ̃ wɔlawo le hame bliboa ŋkume be wòanye kpɔɖeŋu na ame bubuwo
mele se dem na wò moveviɖotɔe le mawu kple aƒetɔ yesu kristo kpakple mawudɔla kɔkɔeawo katã ƒe ŋkume, be nãwɔ nu sia ne hamemegã la nye xɔ̃wò vevi loo alo menye xɔ̃wò o
ele be woatsɔ dzidzenu ɖeka ma ko na ame sia ame
mègatsi dzi klokloklo le hamemegãtiatia me o
wò ŋku abu le eƒe nu vɔ̃wo dzi eye wòawɔ abe ɖe nède eƒe nu vɔ̃wo dzi ene
kpɔ nyuie be wò ŋutɔ nate ɖa xaa tso nu vɔ̃ ɖe sia ɖe ƒomevi gbɔ
ke hã la, esia mefia be nãtsri wain keŋkeŋ o
ele be nano sue aɖe ɣeaɖewoɣi abe atike ene ɖe wò dɔmeɖu la ta elabena edzea dɔ kabakaba
đo ŋku edzi be ŋutsu aɖewo alo hamemegã aɖewo gɔ̃ hã, le nu vɔ̃ gbe nɔm eye esia le nyanya na ame sia ame
le nu siawo me la, ate ŋu awɔ nane tso eŋuti
ke le go bubuwo me la, ʋɔnudrɔ̃gbe la koe ate ŋu aɖe nyateƒe dziŋɔ la ɖe go
nenema ke, ame sia ame nya ale si hamemegã aɖewo wɔ dɔ nyuie, gake ɣeaɖewoɣi la womenya woƒe dɔ nyui wɔwɔwo o, va se ɖe ɣeyiɣi didi aɖewo megbe hafi
kluvi siwo nye kristotɔwo la nawɔ dɔ na woƒe aƒetɔwo kple ŋusẽ eye woabu wo; mègana woagblɔ tso kristo ƒe hadɔwɔlawo ŋuti be wonye kuviatɔwo o
mègana mawu ƒe ŋkɔ alo eƒe nufiafia nazu alɔmeɖenu le nu sia ta o
ne woƒe aƒetɔ nye kristotɔ la, esia menye mɔnukpɔkpɔ be woawɔ alɔgblɔdɔ le woƒe dɔwɔnawo ŋuti o; ke boŋ ele be woagawɔ dɔ ɖe edzi wu elabena wole kpekpeɖeŋu nam wo nɔvi kristotɔ kple woƒe ŋusẽ
timoteo, fia nyateƒenya siawo eye nãdo ŋusẽ ame sia ame be woawɔ ɖe wo dzi
ame aɖewo asẽ nu agblɔ be nya siawo mele eme o, gake wonye nufiafia dzɔdzɔe si de blibo, wonye esiwo kristo ŋutɔ fia eye wonye mawumegbenɔnɔ ƒe gɔmeɖokpe
ame si agblɔ nya aɖe si ato vovo tso esia gbɔ la, ame ma nye dadala kple movitɔ
elabena ele gɔmeɖeɖe bubu tsɔm na kristo ƒe nyawo eye wòle nyahehe siwo awu nu le ŋuʋaʋã kple dziku me la hem vɛ
esia ƒe metsonuwo koe anye megbeŋkɔyɔyɔ na amewo, nyatsɔtsɔ ɖe ame ŋu, kple nu vɔ̃ɖi susu ɖe ame nɔewo ŋuti
nyahela siawo, esiwo ƒe susuwo nu vɔ̃ bla goŋgoŋ la, menya ale si woagblɔ nyateƒe lae o
le woawo gbɔ la, agbenya la gbɔgblɔ nye gakpɔmɔnu ko
eya ta mite ɖa xaa tso wo gbɔ
ke mawuvɔvɔ̃ kple ŋudzedzekpɔkpɔ nye viɖe gã,
elabena míetsɔ naneke va xexe sia me o eye edze ƒãa be míatsɔ naneke hã adzoe o
ke ne nuɖuɖu kple nudodowo le mía si la, mina woadze mía ŋu
ame siwo dina be yewoazu hotsuitɔwo la, gena ɖe tetekpɔ kple mɔtetre kpakple movidzɔdzɔ kple didi vɔ̃wo me, esiwo kplɔa amewo yina ɖe gbegblẽ kple tsɔtsrɔ̃ me
nu tovo wɔwɔwo katã ƒe dzɔtsoƒee nye galɔlɔ̃, ame siwo tsi dzi ɖe gakpɔkpɔ ŋu la, trana tso xɔse la gbɔ eye wotsɔa veve geɖe ŋɔa wo ɖokuiwoe flofloflo
ke wò, mawu ƒe ame, si le nu siawo katã nu eye nati dzɔdzɔenyenye, mawuvɔvɔ̃, xɔse, lɔlɔ̃, tenɔnɔ kple bɔbɔenyenye yome
ʋli xɔse ƒe ʋiʋli nyui la, lé agbe mavɔ si woyɔ wò na esi nèʋu emeʋuʋu nyui le ɖasefo geɖewo ƒe ŋkume la me ɖe asi sesĩe
mele didim tso asiwò le mawu si na agbe amewo katã kple kristo yesu si ɖi ɖase dzideƒotɔe le pontio pilato gbɔ la ƒe ŋkume be,
nãwɔ nu siwo katã wògblɔ na wò be nãwɔ la, ale be tso fifia dzi va se ɖe esime míaƒe aƒetɔ yesu kristo natrɔ ava la, ame aɖeke makpɔ kpɔtsɔtsɔ le ŋutiwò o
elabena ne ɣeyiɣia ɖo la, mawu yayratɔ, fiawo dzi fia, aƒetɔwo dzi aƒetɔ, si koe nye mawu ŋusẽkatãtɔ la, aɖe kristo afia tso dziƒo
mawu sia ɖeka hɔ̃ koe mate ŋu aku o; keklẽ gã dziŋɔ aɖe ƒo xlãe ale gbegbe be amegbetɔ aɖeke mate ŋu ate ɖe eŋuti o
amegbetɔ aɖeke mekpɔe kpɔ o eye makpɔe akpɔ hã o
eya tɔ nanye bubu kple ŋusẽ kpakple dziɖuɖu tso mavɔ me yi ɖe mavɔ me
amen
gblɔ na kesinɔtɔwo katã be womegada wo ɖokuiwo eye woaɖo ŋu ɖe woƒe ga si nu ava yi kpuie la ŋuti o; ke boŋ woƒe dada kple ŋuɖoɖo nanɔ mawu gbagbe si naa nu siwo katã míehiã na míaƒe dzidzɔkpɔkpɔ la mí fũu ɖeɖe ko ŋu
gblɔ na wo be woawɔ woƒe ga ŋutidɔ le dɔ nyui wɔwɔ me
ele be woazu kesinɔtɔwo le dɔ nyui wɔwɔ me eye woana nu hiãtɔwo faa kple dzidzɔ eye woanɔ klalo ɣesiaɣi be woama nu sia nu si mawu tsɔ na wo la kple ame bubuwo
to esia wɔwɔ me la, woanɔ kesinɔnu vavãwo ƒom ƒu ɖe dziƒo na wo ɖokuiwo
eya koe nye agbe mavɔ ƒe nu si wodzrana ɖo eye megblẽna o! ekema woanɔ kristotɔ ƒe agbe si ɖea vi la, le anyigba dzi afi sia hã
o, timoteo, mègado kpo nu siwo mawu tsɔ de asiwò la wɔwɔ o
mègahe nya manyatanu kple ame siwo dana be yewonya nu evɔ womenyae o la o
ame siawo bu nu vevitɔ kekeake le agbe me
womenya mawu o
amenuveve nanɔ anyi kpli wò
agbalẽ sia tso nye paulo, yesu kristo ƒe apostolo ame si mawu ɖo ɖa be wòaɖe gbeƒã agbe mavɔ si ŋugbe wòdo to yesu kristo dzixɔse me na amewo katã la gbɔ
na timoteo, vinye lɔlɔ̃a
mawu, fofo la, kple yesu kristo, míaƒe aƒetɔ nana eƒe amenuveve, nublanuikpɔkpɔ kple ŋutifafa wò
timoteo, medaa akpe na mawu ɖe tawò
medoa gbe ɖa ɖe tawò gbe sia gbe
meɖea kuku na mawu zi geɖe le zãwo me be wòakɔ yayra geɖewo ɖe dziwò
eyae nye fofonyewo ƒe mawu kple nye mawu eye nye taɖodzinu le agbe sia me koe nye madze eŋu
mele didim vevie be magakpɔ wò
dzi adzɔm ŋutɔ elabena meɖoa ŋku ale si nèfa avi vevie esime míenɔ kaklãm ɖa tso mía nɔewo gbɔ la dzi
menya ale si nèɖoa ŋu ɖe aƒetɔ la ŋu abe dawò enuike kple mamawò loide ke ene
meka ɖe edzi be ègale ŋu ɖom ɖe aƒetɔ la ŋu kokoko abe tsã ene
le esia ta mele ŋku ɖom edzi na wò be nade dzo mawu ƒe nunana si ge ɖe me wò to nye asidada ɖe dziwò me la me,
elabena mawu mena vɔvɔ̃ gbɔgbɔ mí o, ke boŋ ŋusẽ kple lɔlɔ̃ kpakple ɖokuidziɖuɖu ƒe gbɔgbɔe wòna mí
ne ãde dzo ŋusẽ si le mewò me la, mãvɔ̃ ɣeaɖekeɣi na gbeƒãɖeɖe aƒetɔ la na ame bubuwo, alo ana woanya be xɔ̃wò menye, togbɔ be mele gaxɔ me le afii le kristo ta hã o
anɔ klalo be yeakpe fu kplim le aƒetɔ la ta, elabena aƒetɔ la ana ŋusẽ wò le fukpekpe me
eyae ɖe mí eye wotia mí na eƒe dɔ kɔkɔe la wɔwɔ, menye be míedze nɛ ta o, ke boŋ elabena eyae nye eƒe ɖoɖo xoxoxo hafi wòwɔ xexeame be yeaɖe yeƒe lɔlɔ̃ kple amenuveve afia mí to kristo dzi
ke azɔ la, ena nu siawo katã me kɔ na mí to mía đela yesu kristo ƒe vava me
yesu kristo ɖu ku ƒe ŋusẽ dzi eye wòfia agbe mavɔ la ƒe mɔ mí to edzi xɔxɔse me
eye wòtiam be manye nyanyui sia ƒe gbeƒãɖela, apostolo kple nufiala
eya tae mele fu kpem le afi sia le gaxɔ me ɖo
nu sia menye ŋukpe nam kura o, elabena menya ame si ŋu meɖo ŋu ɖo eye meka ɖe edzi be ate ŋu adzɔ nu siwo katã metsɔ de asi nɛ la ŋu dedie va se ɖe gbe si gbe wòagava
lé nyateƒe si mefia wò la me ɖe asi sesĩe vevitɔ esi ku ɖe xɔse kple lɔlɔ̃ si yesu tsɔ na wò la ŋu
lé be na ŋutete si mawu na nexɔ to gbɔgbɔ kɔkɔe si le agbe le mewò dzi la nyuie
abe ale si nènya ene la, kristotɔ siwo katã tso asia va afi sia la, gblẽm ɖi
figelo kple hermogene gɔ̃ ha gblẽm ɖi
aƒetɔ la nayra onisifero kple eƒe aƒe blibo la elabena ekpɔam ɖa eye wòdea dzi ƒo nam enuenu
eƒe kpɔkpɔɖa gbɔa agbem abe ya fafɛ nyui ene eye nye gaxɔmenɔnɔ menye ŋukpe nɛ o
le nyateƒe me la, esi wòva roma la, edim vevie le afi sia afi eye wòke ɖe ŋunye mlɔeba
aƒetɔ la nana yayra tɔxɛe le kristo ƒe vavagbe la dzi
wò ŋutɔ ènya ale si wòkpe ɖe ŋunye le efeso la nyuie wu ale si mate ŋu agblɔe na wò
ke wò, vinye timoteo, sẽ ŋu le amenuveve si le kristo yesu me la me,
elabena ele na wò be nãfia nu siwo mi kple ame bubuwo miese tso gbɔnye la ame bubuwo
mifia nyateƒe xɔasi siawo ame nuteƒewɔlawo eye woawo hã woafia ame bubuawo
tsɔ wò fukpekpewo kpoo abe yesu kristo ƒe asrafo vavã ene, abe ale si mewɔna ene,
eye abe kristo ƒe asrafo ene la, megatsɔ ɖokuiwò nyrɔ ɖe xexemenuwo me o; ne menye nenema o la, mãte ŋu adze ame si xɔ wò ɖe eƒe aʋakɔ me la ŋu o
lé aƒetɔ la ƒe sewo me ɖe asi le eƒe dɔwɔwɔ me abe ale si duɖimekala léa seawo me ɖe asi eye wòɖua dzi loo alo wòɖea asi le seawo ŋu eye meɖua dzi o ene
ku kutri vevie abe agbledela si xɔa fetu nyui ne exa nuku geɖewo ene
bu kpɔɖeŋu etɔ̃ siawo ŋu kpɔ
aƒetɔ la nakpe ɖe ŋuwò be nãse ale si kpɔɖeŋu siawo ku ɖe ŋuwòe la gɔme
đo ŋku yesu kristo, ame si wofɔ tso ku me eye wòdzɔ tso david ƒe ƒome me la dzi
esiae nye nye nyanyui la,
si ta mele fu kpem ɖo eye wodem game gɔ̃ hã abe hlɔ̃dola ene
gake womede ga mawu ƒe nya ya o
eya ta mekpea fu sia fu ɖe ame tiatiawo ta be woawo hã woakpɔ ɖeɖe si le kristo yesu me kpe ɖe ŋutikɔkɔe mavɔ ŋu
esia nye nyateƒenya be, “ne míeku kpakplii la, míanɔ agbe hã kpakplii;
ne míekpe fu kplii la, míaɖu dzi hã kpakplii
ne míegbe nu le egbɔ la, eya hã agbe nu le mía gbɔ
ne míenye teƒemawɔlawo hã la, eya anɔ anyi nuteƒewɔla elabena mate ŋu agbe nu le eɖokui gbɔ o
”
đo ŋku nya xɔasi siawo dzi na wò amewo eye nagbe na wo le aƒetɔ la ƒe ŋkɔ me be, womagahe nya tso nu siwo mele vevie o la ŋu o
nyahehe siawo tɔgbi tɔtɔa ame,
viɖe aɖeke menɔa wo ŋu o eye wowɔa nu vevi ame gɔ̃ hã
wɔ dɔ sesĩe ale be mawu nate ŋu agblɔ na wò be, “dɔ nyui wɔla, woe le dɔ nyui wɔwɔ dzi
” nye dɔwɔla nyui, ame si ŋu makpe ne mawu do wò dɔwɔwɔ kpɔ o
nya nu si eƒe nya la gblɔ kple nu si wofia
megade nu nyahehe dzodzro siwo naa amewo wɔa nu vɔ̃ to dɔmedzoedodo ɖe wo nɔewo ŋu la me o
elabena to esia wɔwɔ me la, ame aɖewo gblɔa nya aɖewo siwo gblẽa nu ɣeyiɣi didi aɖe
himenaio kple fileto nye ame siawo tɔgbi le ale si wolɔ̃a nyahehe dzodzrowo la ta
woɖe asi le nyateƒe la ŋu eye wokaa aʋatso ɖea gbeƒã be ame kukuwo ƒe tsitretsitsi la va eme xoxo, eye wona ame siwo xɔ wo dzi se la ƒe xɔse gbɔdzɔ
ke hã la, mawu ƒe gɔmeɖokpe sesẽ la, le te eye wotre enu kple nya siawo be “aƒetɔ la nyaa ame siwo nye etɔ vavãwo”, eye, “ame sia ame si ʋua aƒetɔ la ƒe ŋkɔ me la nate ɖa tso ŋutasesẽ gbɔ
”
menye sikanuwo kple klosalonuwo ɖeɖe koe nɔa aƒe gã me o, ke boŋ atinuwo kple anyinuwo hã nɔa anyi, ɖewo na bubumewo xɔxɔ eye ɖewo hã na gbe sia gbe ƒe ŋudɔwɔwɔ
ne ame aɖe kɔ eɖokui ŋuti tso nu vɔ̃ mawo me la, eya ŋudɔe woawɔ abe nu si ŋu bubu le, nu si le kɔkɔe, si nye ŋudɔwɔnu na aƒetɔ la eye wòle klalo hena dɔ nyui sia dɔ nyui wɔwɔ ene
si le nu sia nu si naa nu vɔ̃ ƒe susu si ɖea fu na ɖekakpuiwo enuenu eye wògena ɖe wo me la nu, ke nalé fɔ ɖe nu sia nu si nyɔa didi le mewò be nãwɔ nu nyui la ŋu
xɔse kple lɔlɔ̃ nanɔ mewò eye nana hadede kple ame siwo lɔ̃a aƒetɔ la eye woƒe dzime kɔ la, nado dzidzɔ na wò
megale egblɔm na wò be megade nu nyahehe dzodzro siwo tɔtɔa ame eye wodoa dɔmedzoe na ame la me o
mele be mawu ƒe amewo nanye dzrewɔlawo o, ke boŋ ele be woanye nufiala siwo faa tu eye wogbɔa dzi ɖi na vodalawo
bɔbɔ ɖokuiwò ne èle nu fiam ame siwo tɔtɔ le nyateƒe la ŋu
elabena ne etsɔ ɖokuibɔbɔ kple gbe blewu ƒo nu na wo la, mɔkpɔkpɔ geɖe li bena, to mawu ƒe amenuveve me la, woaɖe asi le woƒe susu tatrawo ŋu eye woaxɔ nyateƒe la dzi ase
ekema woadze si nyateƒe la eye woasi le satana ƒe mɔ siwo wòtrena be yeana woazu kluviwo na nu vɔ̃ ɣesiaɣi si yelɔ̃ la nu; ale woate ŋu adze mawu ƒe lɔlɔ̃nu dzi wɔwɔ gɔme
wò ŋku nenɔ esia dzi be, ɣeyiɣi vɔ̃wo lava le ŋkeke mamlɛawo me
amewo anye ɖokuilɔ̃lawo, galɔ̃lawo, adegbe ƒuƒlu ƒolawo, dadalawo, amedzulawo, ame siwo meɖoa to wo dzilawo o, akpemadalawo, ame makɔmakɔwo,
amemalɔ̃lawo, ame siwo metsɔa nu vɔ̃ kena o, ameŋugblẽlawo, ɖokuidzimaɖulawo, ŋutasẽlawo, ame siwo léa fu nu nyui
amegɔmezɔlawo, dzimagbɔɖitɔwo, ɖokuiŋudzelawo, ame siwo lɔ̃a xexemedzidzɔ wu mawu,
ame siwo si gotagome ƒe mawuvɔvɔ̃ le evɔ wogbe nu le mawu ƒe ŋusẽ gbɔ
te ɖokuiwò ɖa xaa tso ame siawo gbɔ
woawoe nye ame siwo yia ame bubuwo ƒe aƒewo me le adza me eye wowɔa xɔlɔ̃ kple nyɔnu abunɛtɔ siwo me nu vɔ̃ xɔ aƒe ɖo la eye wofiaa woƒe xɔse yeye la wo
nyɔnu siawo tɔgbi dzea nufiala yeyewo yome ɣesiaɣi, ke womesea nyateƒe la gɔme ɣeaɖekeɣi o
nufiala siawo tsia tsitre ɖe nyateƒe la ŋu abe ale si yane kple yambre tsi tsitre ɖe mose ŋu ene
susu ƒoɖi totro kpaɖikpaɖiwo le wo me eye wotsi tre ɖe kristo dzixɔse la ŋu
ke womanɔ edzi alea tegbee o
gbe ɖeka la, amewo katã ava nya woƒe amebeble abe ale si amewo va nya yane kple yambre ƒe nu vɔ̃ ene
ke, ènya tso ŋkuléle ɖe ŋunye me be nyemenye ame siawo tɔgbi o
ènya nu si dzi mexɔ se, ale si menɔa agbee kple nu si dim mele
ènya nye kristo dzixɔse kple nye fukpekpewo
ènya nu tso ale si melɔ̃ wò kple nye dzidodo ŋu
ènya fukpekpe geɖe siwo va dzinye le gbeƒãɖeɖe nyanyui la ta
ènya nu siwo katã wowɔm esi meyi antioxia, ikonio kple listra hã, ke aƒetɔ la ɖem tso wo me
ẽ, ame siwo ɖo be yewoadze kristo yesu ŋu to agbenɔnɔ le mawuvɔvɔ̃ me la, akpe fu le ame siwo lé fui la ƒe asi me
le nyateƒe me la, ame vɔ̃ɖiwo kple aʋatsonufialawo ƒe vɔɖivɔ̃ɖi anɔ sesẽm ɖe edzi wu, eye woanɔ ame geɖewo blem abe ale si satana ble woawo ŋutɔ hã ene
ke ele na wò be nalé nu siwo wofia wò la dzixɔse me ɖe asi
ènya be nu siawo nye nyateƒe elabena ènya be yeate ŋu axɔ mí ame siwo fia nu siawo wò la dzi ase
ènya ale si, esi nenye ɖevi sue la, wofia ŋɔŋlɔ kɔkɔe la wò, nu siawo na nedze nunya be naxɔ mawu ƒe amenuveve to kristo yesu dzixɔse me
mawu tsɔ eƒe nya la na mí to eƒe gbɔgbɔ si wɔ dɔ le amewo me la dzi
eya ta biblia nyo hena nufiafia tso nu siwo nye nyateƒe la ŋu kple ale si wòana míadze si nu siwo nye nu vɔ̃ le míaƒe agbenɔnɔ me
edaa mí ɖe mɔ dzɔdzɔe dzi eye wòkpena ɖe mía ŋu be míawɔ nu si nyo eye wòdze
eyae nye mawu ƒe mɔ si dzraa mí ɖo nyuie le go sia go me hena nyuiwɔwɔ na ame sia ame
eya ta mele gbe tem ɖe edzi na wò le mawu kple kristo yesu, ame si adrɔ̃ ʋɔnu ame gbagbewo kple ame kukuwo gbe ɖeka ne eva do be yeaɖo yeƒe fiaɖuƒe la gɔme anyi la, ŋkume be,
nãɖe gbeƒã mawu ƒe nya la kple vevidodo ɣeawokatãɣi, ɣesiaɣi si nãkpɔ mɔnu ko, vovo li o, vovo meli o
fia mɔ nyuitɔwo eye naka mo na wò amewo ne ehiã
do ŋusẽ wo be woawɔ nu si dze eye natsɔ mawu ƒe nya anyi wo kple dzigbɔɖi ɣesiaɣi
elabena ɣeyiɣi aɖe gbɔna esime amewo magaɖo to nyateƒe la o, ke boŋ woanɔ tsatsam anɔ nufiala siwo agblɔ nya siwo woawo ŋutɔ adi be yewoase la dim
womaɖo to nu si biblia le fiafiam o, ke boŋ woadze woawo ŋutɔ ƒe susu tatrawo yome dzidzɔtɔe
nɔ te sesĩe eye mègavɔ̃ fukpekpe le aƒetɔ la ta o
kplɔ ame bubuwo vɛ na kristo
mègagbe nu sia nu si wòle na wò be nawɔ la wɔwɔ o
elabena nye la, wole trɔyem ƒo ɖi xoxo abe nunovɔsa ene eye nye ɣeyiɣi de na dzodzo
meʋlĩ ʋiʋlĩ nyui la, mewu duɖimekeke la nu eye melé xɔse la me ɖe asi
ke azɔ la, wodzra dzɔdzɔenyenye ƒe fiakuku ɖo ɖi nam esi aƒetɔ, ʋɔnudrɔ̃la dzɔdzɔe la, anam le ŋkeke ma dzi, eye menye nye ɖeka koe o, ke boŋ ame siwo katã le mɔ kpɔm vevie na eƒe vava
do vevi be nãva gbɔnye kaba,
elabena đema gblẽm ɖi hedzo yi tesalonika elabena elɔ̃ xexe sia me
kresken hã dzo yi galatia
nenema ke tito hã dzo yi dalmatia
luka koe li kplim
di marko eye nãkplɔe ɖe asi vɛ elabena ekpena ɖe ŋunye le nye dɔwɔwɔ me
medɔ tikiko hã ɖe efeso
ne ègbɔna la, tsɔ awu ʋlaya si megblẽ ɖe karpo gbɔ le troa vɛ nam
nenema kee nye agbalẽawo hã, vevietɔ lãgbalẽtɔwo
aleksandro, akɔblinutula la wɔ nu vevi geɖem
aƒetɔ la ahe to nɛ
ke kpɔ nyuie le eŋu elabena etsi tsitre ɖe nu sia nu si míegblɔ la ŋu
zi gbãtɔ si wohem yi ʋɔnudrɔ̃la ŋkume la, ame aɖeke menɔ afi sia akpe ɖe ŋunye o, ame sia ame si dzo
mele mɔ kpɔm be womabu fɔ wo ɖe nu sia ta o
ke aƒetɔ la nɔ ŋunye eye wòna mɔkpɔkpɔm be magblɔ mawunya dzideƒotɔe na xexeame katã nase
ekpe ɖe ŋunye hã be wometsɔm na dzatawo o
ẽ, aƒetɔ la aɖem ɣesiaɣi tso vɔ̃wo katã me eye woakplɔm ayi eƒe dziƒofiaɖuƒe la me
ŋutikɔkɔe woana mawu tso mavɔ me yi mavɔ me
amen
do gbe na priskila kple akwila kpakple ame siwo le onisiforo ƒe aƒe me la nam
erasto le kɔrinto eye megblẽ trofimo, ame si dze dɔ la, ɖe mileto
dze agbagba nava ɖo afi sia hafi vuvɔŋɔli naɖo
eubulo, pude, lino, klaudia kple ame bubuawo katã do gbe na wò
aƒetɔ la nanɔ anyi kple wò gbɔgbɔ
mawu ƒe amenuveve nanɔ anyi kpli mi katã
paulo, mawu ƒe dɔla kple yesu kristo ƒe apostolo na mawu ƒe ame tiatiawo ƒe xɔse kple sidzedze nyateƒe si kplɔa ame yia mawusosroɖa gbɔe,
xɔse kple sidzedze si ku ɖe mɔkpɔkpɔ na agbe mavɔ la ŋu, nu si mawu ame si medaa alakpa o la do eƒe ŋugbe, hafi ɣeyiɣi mavɔwo dze egɔme,
eye woɖe eƒe nya la ɖe go fia le eya ŋutɔ ƒe azãgbe la dzi to nyanyui la gbɔgblɔ si wòtsɔ de asi nam le mawu, mía đela la, ƒe gbeɖeɖe nu
mele agbalẽ sia ŋlɔm na tito, vinye vavãtɔ le xɔse ɖeka si le mía si la nu
amenuveve kple ŋutifafa si tso mawu fofo la kple kristo yesu mía đela gbɔ la nanɔ kpli wò
nu si ta megblẽ wò ɖe kreta lae nye nãɖɔ nu siwo susɔ la ɖo eye nãɖo hamemegãwo le du ɖe sia ɖe me abe ale si meɖoe na wòe ene
ele na hamemegã be wòanye mokakamanɔŋutɔ, nyɔnu ɖeka ko srɔ̃, ŋutsu si ƒe viwo lé xɔse la me ɖe asi eye nya mele wo ŋu be wonye aglãdzelawo kple tomaɖolawo o
esi wònye be wotsɔ mawu ƒe dɔ de asi na hamemegã ta la, ele nɛ be wòanye mokakamanɔŋutɔ, manye dadala alo ame si doa dziku kabakaba o, manye aha tsu nola o, manye ame si wɔa nu gbodogbodo alo tia viɖe ƒoɖi yome o
ke boŋ wòanye amedzrowɔla, ame si lɔ̃a nu nyui, ɖokuidziɖula, nu dzɔdzɔe wɔla, ame si le kɔkɔe eye wòwɔa nu ɖe ɖoɖo nu
ele nɛ be wòalé nyateƒenya la me ɖe asi sesĩe abe ale si wofiae ene ale be eya hã natsɔ nu dzɔdzɔe fiafia ade dzi ƒo na ame bubuwo eye wòatsi ɖeklemiɖelawo ƒe nya nu
elabena aglãdzela geɖewo le afi ma, nya dzodzro gblɔlawo kple ameblelawo, vevietɔ ame siwo tso aʋatsotso ƒe kɔmama me
ele be woatsi woƒe nuwɔnawo nu elabena wole aƒekɔ blibowo dome gblẽm to nu siwo mele be woafia o la fiafia me eye wowɔa esia ɖe viɖe ƒoɖi ta
woawo ŋutɔ ƒe nyagblɔɖilawo dometɔ ɖeka gblɔ gɔ̃ hã be, “kretatɔwo nye alakpadalawo ɖaa wonye lã vɔ̃ɖiwo kple nu tsu ɖula kuviatɔwo”
đaseɖiɖi sia le eteƒe eya ta ka mo na wo vevie ale be woade blibo le xɔse la me,
eye womaɖo to yudatɔwo ƒe gliwo alo aɖo to ame siwo gbe nu le nyateƒe la gbɔ ƒe sededewo o
ame siwo dza la, nu sia nu le dzadzɛ na wo, ke ame siwo me gbegblẽ le eye womexɔ se o la, naneke mele dzadzɛ le wo gbɔ o
le nyateƒe me la, woƒe susu kple dzitsinya katã me do viviti
wogblɔna be yewonya mawu gake wogbea nu le egbɔ to woƒe nuwɔnawo me
wonye ŋunyɔnuwo kple tomaɖolawo eye womedze na nu nyui aɖeke wɔwɔ o
ele na wò be nãfia nu si nye nufiafia si de blibo
fia ame tsitsiwo be woafa tu woanye ame siwo dze na bubu, ɖokuidziɖulawo, ame siwo ƒe xɔse de blibo le lɔlɔ̃ kple tenɔnɔ me
nenema ke fia nyɔnu tsitsiawo be woafa tu eye woabu ame le woƒe nuwɔna ɖe sia ɖe me
womanye ame siwo nɔa tsatsam nɔa nya vlowo gblɔm tso amewo ŋu o, eye womanye aha tsu nolawo hã o
ele be nyɔnu tsitsi siawo nafia ɖetugbiwo ale si woafa tui eye woalɔ̃ wo srɔ̃wo kple wo viwo
fia wo be woanye ɖokuidziɖulawo, ame dzadzɛwo, aƒemedɔwɔlawo, dɔmenyotɔwo kple ame siwo bɔbɔa wo ɖokui na woawo ŋutɔ srɔ̃wo be ame aɖeke magagblɔ nya tovo ɖe mawu ƒe nya la ŋu o
nenema ke, do ŋusẽ ɖekakpuiwo be woanye ɖokuidziɖulawo
tsɔ ɖokuiwò ɖo kpɔɖeŋui na wo le nu sia nu me to nu si nyo la wɔwɔ me
đe nuteƒewɔwɔ kple moveviɖoɖo fia le wò nufiafia me
hekpe ɖe esiawo ŋu la, wò nuƒoƒo neto mɔ ɖeka be womakpɔ kpɔtsɔtsɔ le eŋu o ale be ŋu nakpe ame siwo tsia tre ɖe ŋuwò, elabena nya vɔ̃ aɖeke mele wo si woagblɔ tso mía ŋu o
fia kluviwo be woaɖo to woƒe aƒetɔwo le nu sia nu me, woadze agbagba awɔ nu adze wo ŋu eye womegaɖe nya nu na woƒe aƒetɔwo o
fia wo hã be womagafi woƒe aƒetɔwo o ke boŋ woaɖee afia be woate ŋu aka ɖe wo dzi blibo ɣesiaɣi ale be le mɔ ɖe sia ɖe nu la, woawɔ nufiafia tso mawu, míaƒe đela, ŋu wòadze ame ŋu
elabena mawu ƒe amenuveve si hea ɖeɖe vanɛ la, do na amewo katã
efia mí be míagblɔ “ao” na mawumavɔmavɔ̃ kple xexemenudzodzrowo eye míanɔ agbe le ɖokuidziɖuɖu, dzɔdzɔenyenye kple mawuvɔvɔ̃ me, le fifi xexeame,
esi míele lalam na yayraŋkeke si míele mɔ kpɔm na, yayraŋkeke si dzi woaɖe míaƒe mawu gã kple đela yesu kristo ƒe ŋutikɔkɔe afia le
ame si tsɔ eɖokui na ɖe mía ta be yeaɖe mí tso vɔ̃ɖinyenye katã me be wòakɔ mía ŋuti na eɖokui, ame siwo nye eya ŋutɔ tɔ, eye wole klalo be woawɔ nu si nyo
eya ta fia nu siawo
de dzi ƒo na wò amewo eye nãka mo kple ŋusẽ katã
megana ame aɖeke nado vlo wò o
đo ŋku edzi na wò amewo be ele be woabu dziɖuɖua kple eƒe dɔnunɔlawo; ele be woaɖo to wo eye woanɔ klalo na dɔ nyui sia dɔ nyui wɔwɔ ɣesiaɣi
mele be woagblɔ nya vɔ̃ ɖe ame aɖeke ŋu loo alo awɔ dzre o, ke boŋ ele be woanye ame fafawo eye woabu ame sia ame
míawo hã míenye abunɛtɔwo kpɔ eye míegbe toɖoɖo
ame bubuwo ble mí eye míezu kluviwo na dzodzro vɔ̃wo kple fiẽŋufiẽŋu vɔ̃ɖiwo
havimalɔmalɔ̃ kple ŋuʋaʋã xɔ mía me keŋ
míelé fu amewo eye woawo hã lé fu mí
ke esi ɣeyiɣia de be mawu, mía đela ƒe amenuveve kple lɔlɔ̃ nado la,
eɖe mí, menye esi míedze be woaɖe mí ta o, ke boŋ le eƒe amenuveve kple nublanuikpɔkpɔ sɔgbɔ la ta
ewɔ esia to ale si wòklɔ míaƒe nu vɔ̃wo ɖa kple ale si wòde gbɔgbɔ kɔkɔe la ƒe dzidzɔ yeye mía me la me
ekɔ eƒe gbɔgbɔ kɔkɔe la ɖe mía dzi eye wòna wòsɔ gbɔ le mía me
ewɔ esiawo katã le nu si yesu kristo, mía đela wɔ la ta,
ale be woate ŋu atso afia na mí le mawu ƒe ŋkume, le eƒe dɔmenyo gbago la ta
azɔ la, míate ŋu akpɔ gome le agbe mavɔ si wonaa mí la ƒe kesinɔnu la me
míele mɔ kpɔm vevie na exɔxɔ
esia nye nyateƒenya si wogblɔ eye medi be nãte gbe ɖe nu siawo dzi ale be ame siwo tsɔ woƒe xɔse de mawu me la nakpɔ nyuie be wotsɔ wo ɖokuiwo de nu nyui wɔwɔ me blibo; nu siawo nyo ŋutɔ eye wohea viɖe geɖe vanɛ na ame sia ame
mègade nu nyahehe siwo ku ɖe biabia siwo ŋu ŋuɖoɖo tututu aɖeke mele o kple mawunya ƒe akpa siwo ŋu ɖeklemiɖeɖe geɖe le la me o
đe ɖokuiwò ɖa le nyahehe tso yudatɔwo ƒe sewo dzi wɔwɔ ŋu me, elabena viɖe aɖeke mele nu sia tɔgbi ŋu o; nu gbegblẽ koe wòhena vanɛ
ne ame aɖe le mama hem va mia dome la, ele be miagbe nya nɛ zi gbãtɔ kple zi evelia
le esia megbe la, migatsɔ ɖeke le eƒe nya me o,
elabena ame ma tɔgbi medaa asixɔxɔ vavãtɔ ɖe nu nyui dzi o
ele nu vɔ̃ wɔm eye eya ŋutɔ nya nenema
mele eɖom be maɖo artema alo tikiko ɖe wò
dze agbagba, ne wo dometɔ ɖeka va ɖo la, nãdo gom le nikopoli kaba abe ale si nate ŋui ene, elabena meɖo be manɔ afi ma le vuvɔŋɔlia me
wɔ nu sia nu si nãte ŋui la be nãkpe ɖe zena, senyala la, kple apolo ŋu le woƒe mɔzɔzɔ me
kpɔ egbɔ be woana nu sia nu si woahiã la wo
fia míaƒe ameawo be woasrɔ̃ ale si woatsɔ wo ɖokuiwo ade nyuiwɔwɔ me ale be woate ŋu akpɔ woƒe gbe sia gbe ƒe nuhiahiãwo eye womanɔ agbe maɖevi o
ame siwo katã le gbɔnye la do gbe na mi nyuie
do gbe na ame siwo lɔ̃a mí le xɔse la me
amenuveve nanɔ kpli mi katã
agbalẽ sia tso paulo, kristo yesu ƒe gatɔ, kple mía nɔviŋutsu timoteo gbɔ, na filemon, mía xɔlɔ̃ lɔlɔ̃tɔ kple hadɔwɔla
kple apfia, mía nɔvinyɔnu, na arkipo, mía nɔvi, kristo ƒe asrafo kpakple hame si kpea ta le aƒewòme
amenuveve kple ŋutifafa tso mawu mía fofo kple aƒetɔ yesu kristo gbɔ la woana mi
filemon lɔlɔ̃a, medaa akpe na mawu ɣesiaɣi si mele gbe dom ɖa ɖe tawò
elabena mese nu tso wò lɔlɔ̃ kple xɔse si le aƒetɔ yesu me kpakple amekɔkɔeawo katã ŋu
nye gbedodoɖae nye be nãtsɔ dzo ɖe wò xɔse la, mama ŋu, ale be nãse nu nyui ɖe sia ɖe si le mía si le kristo me la gɔme blibo
wò lɔlɔ̃ na dzidzɔ kple dzideƒo gã aɖem elabena wò, nɔviŋutsu, tsɔ dzidzɔ de ame kɔkɔeawo ƒe dziwo me
eya ta, togbɔ be dzideƒo le asinye le kristo me be mate ŋu azi dziwò be nãwɔ nu si dze be nãwɔ hã la,
medi boŋ be maɖe kuku na wò le lɔlɔ̃ ta
eya ŋuti nye paulo, amegã xoxo aɖe kple ame si va zu kristo yesu ƒe gatɔ
mele kuku ɖem na wò ɖe vinye onesimo ta, ame si trɔ zu vinye esi menɔ kɔsɔkɔsɔ me le afii
tsã la ŋudɔwɔnu aɖeke menɔ eŋu na wò o, ke azɔ la etrɔ zu ŋudɔwɔnu na nye kpli wò siaa
mele etrɔm ɖo ɖe wò eye mele nye ŋutɔ nye dzi hã ɖom ɖa wò kplii
medi vevie be mana wòanɔ gbɔnye le afii, le esime mele gaxɔ me le nyanyui la gbɔgblɔ ta
wò hã ato esia me ana kpekpeɖeŋum to edzi
ke nyemedi be mawɔ nenema ne melɔ̃ ɖe edzi o
nyemedi be nanyo dɔme nam to dzizizi me o, ke boŋ be wò ŋutɔ nãdi be yeave nunye
đewohĩ, anyo be nabu nya sia ŋu ale
onesimo si dzo le gbɔwò ɣeyiɣi kpui aɖe, ale be azɔ la, woazu tɔwo tegbee
onesimo maganye kluvi ɖeɖe ko azɔ o, ke boŋ azu nu si kɔ sãa wu eye woanye nɔvi lɔlɔ̃a, vevietɔ nam
agazu ame vevi na wò ŋutɔ hã azɔ, elabena maganye subɔla ko o, ke boŋ anye nɔviwò le kristo me hã
ne menye xɔ̃wò le nyateƒe me la, ekema xɔ onesimo kple dzaadoname si tututu natsɔ axɔm nenye nyee gbɔna gbɔwò
ne ewɔ nu vevi aɖe wò alo wòfi wò nane la, ekema kpɔ mɔ na teƒeɖoɖo tso gbɔnye
maɖo eteƒe na wò
nye, paulo, meɖo kpe nya sia dzi na wò to nu sia ŋɔŋlɔ kple nye asi na wò me
ke nyemakɔ nu le fe si nenyi le asinye la dzi o! nya lae nye be, wò luʋɔ la ŋutɔe nye fe si nenyi le asinye!
ẽ, nɔvi lɔlɔ̃a, na wò nu sia wɔwɔ nam kple lɔlɔ̃ nado dzidzɔ nam ekema nye dzi gbɔdzɔ la akafu aƒetɔ la
meŋlɔ agbalẽ sia na wò elabena meka ɖe edzi be awɔ nam wu ale si mebia gɔ̃ hã!
meɖe kuku be nadi amedzroxɔ aɖe da ɖi nam, elabena mele mɔ kpɔm be mawu ase miaƒe gbedodoɖa eye woana mava mia gbɔ kpuie
epafra, ame si le gaxɔ me kplim le gbeƒãɖeɖe kristo yesu ta la, do gbe na mi
marko, aristarko, đema kple luka, nye hadɔwɔlawo hã do gbe na mi
míaƒe aƒetɔ yesu kristo ƒe yayra nanɔ anyi kple miaƒe gbɔgbɔ la
le blema la mawu ƒo nu na mía fofowo zi geɖe to mɔ vovovowo dzi to nyagblɔɖilawo dzi
ke le ŋkeke mlɔetɔ siawo me la eƒo nu na mí to via si wòtia be wòanye domenyila la dzi, ame si dzi hã woto wɔ xexeame
vi la klẽna kple mawu ƒe ŋutikɔkɔe enye ame si ɖe mawu ƒe nɔnɔme tututu fia eye wòna agbe nuwo katã to eƒe ŋusẽnya la me
esi wòklɔ nu vɔ̃wo ɖa vɔ la, enɔ anyi ɖe mawu ƒe nuɖusi me le dziƒo
ale wòkɔ sãa wu mawudɔlawo abe ale si ŋkɔ si wòtsɔ nyi domee la kɔ wu wo tɔ sãe ene
elabena mawudɔlawo dometɔ kae mawu gblɔ na kpɔ be, “wòe nye vinye; egbe mezu fofowò?” alo wògagblɔ na ɖe be, “manye fofoa eye eya hã anye vinye?”
eye esi mawu dɔ via ŋgɔgbea ɖe xexeame la, egblɔ be, “ele be mawudɔlawo katã nasubɔe
”
mawu ƒo nu tso eƒe dɔlawo ŋuti be, “ewɔ eƒe dɔlawo abe yaƒoƒowo ene eye eƒe subɔlawo abe dzoƒeaɖewo ene
”
ke egblɔ le via ya ŋuti be, “o, mawu, wò fiazikpui anɔ anyi tegbetegbe eye dzɔdzɔnyenye anye wò fiaɖuƒe ƒe tsiamiti
èlɔ̃ dzɔdzɔenyenye eye nèlé fu ŋutasesẽ eya ta mawu, wò mawu la, tsɔ wò ɖo teƒe kɔkɔ wu nɔviwòwo katã to esia me be etsɔ dzidzɔ ƒe ami ʋeʋĩ la si na wò
”
egagblɔ be, “o aƒetɔ, le gɔmedzedzea me la eɖo xexeame ƒe gɔmeɖokpe anyi, eye dziƒowo hã nye wò asinudɔwɔwɔ
woatsrɔ̃ gake wòla anɔ anyi, wo katã woanyunyɔ abe awu ene
”àŋlɔ wo abe awu ʋlaya ene eye ãɖe wo ɖi abe awu si wodo la ene, ke wò ya la, ãnɔ nanema, mãtrɔ o, eye wò ƒewo hã mawu enu akpɔ gbeɖe o
”
mawudɔla kae mawu gblɔ na kpɔ be, “bɔbɔ nɔ anyi ɖe nye nuɖusime va se ɖe esime mawɔ wò futɔwo woazu afɔɖodzinu na wò?”
ekema nu kawoe mawudɔlawo nye? wo katã nye gbɔgbɔ siwo subɔa mawu eye mawu dɔa wo be woakpe ɖe ame siwo anyi ɖeɖekpɔkpɔ ƒe dome la ŋuti
esia ta ele na mí be míaɖo to nyateƒenya siwo katã míese la nyuie ne menye nenema o la míate ɖa xaa tso nyateƒe la gbɔ
ne gbedeasi si mawudɔlawo gblɔ la nye nyateƒe eye edzidalawo kple ame siwo meɖo toe o la xɔ tohehe si wodze na la,
ale ke míawo ya míawɔ asi le enu ne míegbe toɖoɖo ɖeɖenya gã sia? đeɖe sia si aƒetɔ la ŋutɔ ɖe gbeƒãe zi gbãtɔ la woɖo kpe edzi na mí to ame siwo ɖo toe la dzi
mawu ŋutɔ hã ɖo kpe woƒe ɖaseɖiɖi dzi to dzesiwo, nukunuwo kple nukudɔ vovovowo dzi eye wòna gbɔgbɔ kɔkɔe la ƒe nunana amewo le ale si wòlɔ̃ nu
mawu metsɔ mawudɔlawo ɖo dziɖulawoe na xexeme si ava va esi ŋuti míele nu ƒom le o
ke ame aɖe gblɔ le psalmowo ƒe agbalẽ me be, “nu kae nye amegbetɔ be nébua eŋuti eye nu kae nye amegbetɔvi be neléa be nɛ?
èwɔ wo wobɔbɔ ɖe anyi vie wu mawudɔlawo, ètsɔ ŋutikɔkɔe kple bubu ɖɔ fiakuku nɛ
eye nètsɔ nu sia nu de eƒe afɔ te
” esi mawu tsɔ nu sia nu de eƒe dzikpɔkpɔ te la, meɖe naneke le eme o
gake fifi laa la medze abe nu sia nu le eƒe dzikpɔkpɔ te ene o
míekpɔ yesu, ame si wowɔ wòɖiɖi vie wu mawudɔlawo, ke fifia la woɖɔ bubu kple ŋutikɔkɔe ƒe fiakuku nɛ elabena ekpe fu yi ɖe ku me ale be to mawu ƒe amenuveve me wòaxɔ ku ɖe ame sia ame nu
đe ko wòle eteƒe be, mawu, ame si wɔ nuwo katã eye wòlé nuwo katã ɖe te la nawɔ yesu blibo to fukpekpe me be wòakplɔ viŋutsu geɖewo vɛ woakpɔ gome le eƒe ŋutikɔkɔe me, elabena yesue kplɔ wo yi ɖeɖe la gbɔe
ame si wɔa amewo kɔkɔe kple ame siwo wowɔ kɔkɔe la katã nye ƒome ɖeka me nɔlawo
eya ta mekpe ŋu na yesu be wòayɔ wo be ye nɔviwo o
egblɔ be, “maɖe gbeƒã wò ŋkɔ na nɔvinyewo, madzi wò kafukafuhawo le ameha la ŋkume
”
egagblɔ be, “maɖo dzi ɖe mawu ŋu
” eye wogagblɔ be, “nye kple vi siwo mawu nam la miele afii”
esi ɖeviawo nye ŋutilã kple ʋu ta la, eya hã kpɔ gome le woƒe amenyenye me ale be to eƒe ku me wòatsrɔ̃ ame si si ku ƒe ŋusẽ le, ame si nye satana,
eye wòɖe ga ame siwo zu kluviwo to vɔvɔ̃ na ku me le woƒe agbemeŋkekewo katã me
le nyateƒe me la, menye mawudɔlawo ŋue wòkpe ɖo o, ke boŋ ekpe ɖe abraham ƒe dzidzimeviwo ŋu
le susu sia ta wòle be woawɔe wòanɔ abe nɔviawo ene le go sia go me ale be wòava zu osɔfogã, nublanuikpɔla kple nuteƒewɔla le mawu ƒe dɔ me, eye be woaxe fe ɖe amewo ƒe nu vɔ̃wo ta
esi wònye be eya ŋutɔ kpe fu to tetekpɔ me ta la, ate ŋu a kpe ɖe ame siwo tem kpɔ wole la ŋu
eya ta, nɔvinye kɔkɔewo, ame siwo kpɔ gome le dziƒo ƒe yɔyɔ la me, mida miaƒe susuwo ɖe yesu, apostolo kple osɔfogã, ame si me mieʋu la dzi
ewɔ nuteƒe na mawu, ame si tiae abe ale si mose hã wɔ nuteƒe le nuwo katã me le mawu ƒe aƒeme la ene
abe ale si ame si tso aƒe nyui aɖe xɔa kafukafu wu aƒe si wòtso ene la, nenema kee yesu hã dze na bubu wu mose
elabena aƒe ɖe sia ɖe la, ame aɖee tsoe gake mawue nye nu sia nu wɔla
mose nye dɔla nuteƒewɔla le nuwo katã me le mawu ƒe aƒeme, nu sia ɖi ɖase le nu si mawu ava gblɔ emegbe la ŋuti
ke kristo nye viŋutsu nuteƒewɔla ɖe mawu ƒe aƒe dzi eye míawoe nye mawu aƒe la, ne míelé dzideƒo kple mɔkpɔkpɔ si me míeƒoa adegbe le la me ɖe asi
eya ta abe ale si gbɔgbɔ kɔkɔe la gblɔe ene be, “egbe ne miese eƒe gbe la,
migasẽ miaƒe dziwo me abe ale si miewɔ le miaƒe aglãdzedze me, le ɣeyiɣi si me mieto dodokpɔ me le gbedadaƒo la ene o
afi ma mia fofowo dom kpɔ eye wotem kpɔ le, eye wokpɔ nu si mewɔ ƒe blaene
eya tae medo dziku ɖe dzidzime ma ŋu eye megblɔ be, ‘woƒe dziwo tra mɔ ɣesiaɣi eye womenya nye mɔwo o!’
eya ta le nye dziku me la meka atam gblɔ be, womage ɖe nye dzudzɔ la me gbeɖe o
’” nɔvinyewo, mikpɔ egbɔ be dzi si me nu vɔ̃ le kple dzi maxɔse si trɔna le mawu gbagbe la yome la, naganɔ mia dometɔ aɖeke si o
ke, mide dzi ƒo na mia nɔewo gbe sia gbe, zi ale si ɣeyiɣi li, ale be mía dometɔ aɖeke ƒe dzi maku atri to nu vɔ̃ ƒe beble me o
đe míeva be míakpɔ gome le kristo me, nenye be míelé dzideƒo si le mía si le gɔmedzedzea me la me ɖe asi sesĩe ko
abe ale si mawunya gblɔe do ŋgɔ fifia ene be, “egbe ne miese eƒe gbe la migasẽ miaƒe dziwo me abe ale si miewɔ le miaƒe aglãdzedze me ene la o
”
ame kawoe nye ame siwo se nya la eye wodze aglã? đe menye woawoe nye ame siwo katã mose kplɔ do goe tso egipte lae oa?
eye ame kawo ŋue wòdo dziku ɖo hena ƒe blaene sɔŋ? đe menye ame siwo wɔ nu vɔ̃ eye woƒe ŋutilãkukuwo tsi gbea dzi lae oa?
eye ame kawoe mawu ka atam na be womage ɖe yeƒe dzudzɔ la me gbeɖe o ne menye ame siwo sẽ to lae oa?
ale míekpɔe kɔtɛe be womete ŋu age ɖe dzudzɔ la me o le woƒe dzimaxɔse ta
eya ta esi eƒe dzudzɔmeyiyi ƒe ŋugbedodo gali ta la, mina míakpɔ nyuie be metsi mía dometɔ aɖeke ŋuti o
elabena wogblɔ nyanyui la na mí abe alesi ke wogblɔe na woawo hã ene
gake nya si wose la, meɖe vi na wo o elabena ame siwo see la mexɔe se o
azɔ, mí ame siwo xɔe se la ge ɖe dzudzɔ ma me abe ale si mawu ŋutɔ gblɔe ene be, “eya ta meka atam le nye dziku me be, womage ɖe nye dzudzɔƒe la me akpɔ o
” ke hã la ewu eƒe dɔ la nu tso xexeame ƒe gɔmedzedzea me ke
elabena eƒo nu tso ŋkeke adrea gbe ŋu le teƒe aɖe gblɔ be, “eye le ŋkeke adrelia dzi la mawu dzudzɔ eɖokui tso eƒe dɔwɔnawo katã me
”
le nya sia ke me la egagblɔ be “womage ɖe nye dzudzɔƒe la me gbeɖe o
”
edze ƒã be ame aɖewo age ɖe dzudzɔ ma me godoo, gake ame siwo wogblɔ nyanyui la na do ŋgɔ la mete ŋu geɖe eme o le woƒe tosesẽ ta
eya ta mawu gaɖo ŋkeke bubu anyi si wòyɔ be “egbe
” ewɔ esia ɣeyiɣi geɖee megbe esi woƒo nu na david abe ale si míegblɔe va yi ene be, “egbe ne miese eƒe gbe la, migasẽ miaƒe dziwo me o
”
elabena nenye ɖe yosua kplɔ wo yi dzudzɔ la mee la, anye ne mawu magaƒo nu tso ŋkeke bubu aɖeke ŋu emegbe o
ekema dzudzɔ si woyɔna be sabat dzudzɔ la li godoo na mawu ƒe amewo
ame sia ame si ge ɖe mawu ƒe dzudzɔ la, me la dzudzɔna tso eya ŋutɔ ƒe dɔwɔwɔwo me, abe ale si mawu hã dzudzɔe ene
eya ta mina be míadze agbagba ɖe sia ɖe be míage ɖe dzudzɔ ma, me eye be ame aɖeke magatsi mɔta to tomaɖomaɖo me abe ŋgɔdoawo ene o
elabena mawu ƒe nya la le agbe le dɔ wɔm
eɖana wu hɛ nuevee ɖe sia ɖe, eƒona ɖe ame yina ɖe eme ke, hemaa luʋɔ kple gbɔgbɔ me, maa ƒunukpeƒewo kple ƒutomemiwo dome, eye wòdrɔ̃a ʋɔnu tamesusuwo kple dzimedidiwo
naneke mele nuwɔwɔ blibo la me si le ɣaɣla ɖe mawu o
woklo nu le nu sia nu dzi eye wòle ƒeƒle le mawu, ame si míava na akɔntae la ƒe ŋkume
eya ta esi osɔfogã, mawu vi yesu, le mía, si, ame si yi dziƒo ta la, mina míalé xɔse si me míeʋu la me ɖe asi sesĩe
elabena menye osɔfogã si mate ŋu ase veve kpli mí le míaƒe gbɔdzɔgbɔdzɔwo me lae le mía si o, ke boŋ osɔfogã si le mía si la, wotee kpɔ le mɔ sia mɔ nu abe míawo ke ene, ɖe koe nu vɔ̃ mele eya ŋu o
eya ta mi na míate va mawu ƒe amenuveve fiazikpui la gbɔ kple dzideƒo, be wòakpɔ nublanui na mí eye wòave mía nu akpe ɖe mía ŋu le míaƒe xaxaɣiwo
wotiaa osɔfogã ɖe sia ɖe tso amegbetɔwo dome eye wodea dɔ asi nɛ be wòanɔ ŋgɔ na yewo le mawusubɔsubɔ ƒe nyawo me eye wòatsɔ nunanawo kple nu vɔ̃ ŋuti vɔsawo aɖo mawu ŋkume
osɔfogã sia tea ŋu gbɔa dzi ɖi na numanyala siwo le mɔ tram la esi eya ŋutɔ hã nye gbɔdzɔgbɔdzɔtɔ le mɔ geɖewo nu
esia tae wò le be wòasa vɔ ɖe eya ŋutɔ ƒe nu vɔ̃ kple ame bubuwo ƒe nu vɔ̃wo ta
ame aɖeke metsɔa bubu sia dea eɖokui ŋuti o; ele be mawu nayɔe abe ale si wòyɔ arɔn ene
eya ta kristo hã metsɔ osɔfogã ƒe ŋutikɔkɔe da ɖe eɖokui dzi o ke boŋ mawu gblɔ nɛ be, “wòe nye vinyeŋutsu, egbe mezu fofowò
”
egagblɔ le teƒe bubu be, “enye osɔfo tegbetegbe eye wò ɖoƒe sɔ kple melkizedek tɔ”
esi yesu nɔ agbe le anyigba dzi la, ewɔ gbedodoɖawo kple kukuɖeɖewo kple ɣli kpakple aɖatsi na eya ame si si ŋusẽ le be wòaɖee tso ku me eye wòɖo toe le eƒe bubu kple ɖokuibɔbɔ ta
togbɔ be eyae nye mawu vi hã la, esrɔ̃ ɖokuibɔbɔ le fukpekpe siwo me wòto la,
eye esi wowɔe blibo la, eva zu ɖeɖe mavɔ kpɔtsoƒe na ame siwo katã ɖoa toe
eye mawu ɖoe be wòanye osɔfogã abe melkizedek ene
nya geɖewo li si wò le be míagblɔ le nu sia ŋu, gake esi mietea ŋu sea nu gɔme kabakaba o ta la esesẽ na be míaɖe nya siawo me na mi
le nyateƒe me la, togbɔ be fifia ele be mianye nufialawo hã la, miegahiã ame aɖe kokoko be wòagagbugbɔ afia mi gɔmedzenuwo tso mawu ƒe nya ƒe nyateƒewo ŋu
miehiã notsi, ke menye nuɖuɖu sesẽ o!
ame sia ame si ganoa notsi esi wònye ɖevi ko ta la, mate ŋu ase nufiafia tso dzɔdzɔenyenye ŋuti gɔme o
ke nuɖuɖu sesẽ nye ame tsitsiwo tɔ, ame siwo to eŋudɔwɔwɔ atraɖi me he wo ɖokuiwo be woate ŋu ade vovo nyui kple vɔ̃ dome
eya ta mina míaɖe asi le gɔmedzenuwo fiafia tso kristo ŋuti ŋu eye míaɖe zɔ ayi ɖe tsitsi ɖe edzi me
migana míagbugbɔ gɔmeɖokpe aɖo na dzimetɔtrɔ tso nu siwo kplɔa ame yia kume la o, kple agbugbɔ gɔmeɖokpe agaɖo na xɔse le mawu me,
nufiafia tso mawutsideta ŋu, asidada ɖe ame dzi, ame kukuwo ƒe tsitretsitsi kple ʋɔnudɔdrɔ̃ mavɔ ŋuti o
esia míawɔ ne mawu lɔ̃
ke ame siwo dze anyi la, ale ke woawɔ agbugbɔ wo va dzimetɔtrɔ me? wonye ame siwo nɔ mawu ƒe kekeli me kpɔ
woɖɔ dziƒo ƒe nunana kpɔ eye wokpɔ gome hã le gbɔgbɔ kɔkɔe la me,
ame siawo ɖɔ mawu ƒe nya la ƒe nyonyo kple ŋusẽ siwo le dzidzime si gbɔna la me hã kpɔ
ke wode megbe! be woagbugbɔ wo ava dzimetɔtrɔ mee la nye nu sesẽ elabena to woƒe megbedede me, wogbugbɔ mawu ƒe vi la gale kaklãm ɖe ati ŋuti, eye wole ŋukpe domii le gaglãgbe
anyigba si noa tsi si dzana ɖe edzi zi geɖe eye wòwɔa nuku nyuie na agbledela siwo ŋlɔa anyigba la, xɔa yayra tso mawu gbɔ
ke ne anyigba la mie ŋuwo kple aŋɔkawo la, meganyo na naneke o eye ŋɔdzi li be ele fiƒode te
mlɔeba la, woatɔ dzoe
nɔvi lɔlɔ̃awo, togbɔ be míele nu ƒom alea hã la, kaka ɖedzi le mía si be nya siawo meku ɖe mia ŋu o
ke boŋ miaƒe ɖeɖekpɔkpɔ le ku nyuiwo tsem le miaƒe agbe me
mawu menye nuteƒemawɔla o, eya ta maŋlɔ dɔ nyui si míewɔ nɛ kple lɔlɔ̃ si míeɖe fiae be míekpe ɖe eƒe amewo ŋu eye míegale nu siawo wɔm fifia la, be gbeɖe o
enye míaƒe didi be mia dometɔ ɖe sia ɖe nalé nu siawo wɔwɔ me ɖe asi va se ɖe nuwuwu kple ŋkubia ale be miaƒe mɔkpɔkpɔ na de blibo
míedi be ame aɖeke nazu kuviatɔ o ke boŋ ame sia ame nasrɔ̃ ame siwo to xɔse kple dzigbɔɖi me nyi nu si ŋugbe wodo na wo la ƒe dome ƒe kpɔɖeŋu
esi mawu do ŋugbe na abraham eye ame aɖeke meli lolo wui wòayɔ aka atam o ta la, eta eya ŋutɔ ɖokui,
hegblɔ bena, “mayra wò godoo eye mana dzidzimevi geɖewo wò
”
ale, esime abraham gbɔ dzi ɖi blewuu la, ŋugbedodo sia va eme nɛ pɛpɛpɛ
ne ame aɖe be yeaka atam la, eyɔa ame bubu si ƒe ŋkɔ kple ŋusẽ kɔ wu eya ŋutɔ tɔ la ka atam lae heɖoa kpe nya si wògblɔ la dzi eye wòtsia nyaʋiʋli ɖe sia ɖe nu
esi wònye be mawu di be yeana eme nakɔ nyuie na ŋugbedodo ƒe domenyilawo be nu si ƒe ŋugbe yedo matrɔ o ta la, eka atam tsɔ ɖo kpe eƒe ŋugbedodo la dzi
mawu wɔ esia ale be, to nu eve siwo metrɔna o, esiwo me mawu mate ŋu aka aʋatso le gbeɖe o la dzi, mí ame siwo si yi ɖaku ɖe mɔkpɔkpɔ si wona mí la ŋu la nakpɔ dziɖeƒo gã aɖe
mɔkpɔkpɔ sia le mía si abe luʋɔ ƒe seke sesẽ si maʋa akpɔ o la ene
ete ŋu gena ɖe kɔkɔeƒe le xɔmetsovɔ la godo
afi si yesu ame si do ŋgɔ na mí la ge ɖo ɖe mía nu
eya va zu osɔfogã abe melkizedek ene tegbee
melkizedek sia enye salem fia kple osɔfogã na mawu, dziƒoʋĩtɔ la
esi abraham trɔ tso aʋagbedzi, afi si wòɖu fia geɖewo dzi le, gbɔna la, melkizedek va kpee eye wòyrae
le esia megbe la, abraham ma nu siwo katã wotsɔ tso aʋagbedzi gbɔe la ɖe akpa ewo me eye wòtsɔ akpa ɖeka na melkizedek
melkizedek ƒe ŋkɔa gɔmee nye “dzɔdzɔenyenye, ƒe fia
eye eya kee nye ŋutifafa fia, elabena du si me wònye fia lee nye salem si gɔmee nye “ŋutifafa
”
fofo kple dada mele melkizedek si o, eye nuŋlɔɖi aɖeke meli tso tɔgbuiawo ŋuti o
dzigbe alo kugbe meli nɛ o ale eƒe agbe ɖe ko wòle abe mawu vi la tɔ ene, ame si nye osɔfo tso mavɔ me yi ɖe mavɔ me
mibu ale si wònye gãe la ŋuti kpɔ
abraham, xɔsetɔwo fofo, gɔ̃ hã tsɔ eƒe afunyinuwo ƒe ewolia nɛ!
azɔ la, se la bia tso levi viwo ame siwo nye osɔfowo la si be woaxɔ nu ewolia le woƒe dukɔmeviwo si, ame siwo nye wo nɔviwo, togbɔ be wo nɔviawo nye abraham ƒe dzidzimeviwo hã
ke ŋutsu sia, melkizedek, menye levi ƒe dzidzimevi o, ke hã la, exɔ nu ewolia le abraham si eye wòyra eya ame si xɔ mawu ƒe ŋugbedodoawo
abe ale si ame sia ame nya ene la, zi geɖe la ame si naa yayra la kɔna wua ame si yram wòle
ame siwo nye osɔfowo esi woxɔ nu ewolia la nye amegbetɔwo, ŋutilã kple ʋu, si kuna
ke hena melkizedek ya la, wogblɔ le eŋuti be egale agbe
míate ŋu agblɔ le levi, ame si xɔ nu ewolia ŋuti gɔ̃ hã be exe nu ewolia to abraham dzi,
elabena esi melkizedek do go abraham la, levi nɔ tɔgbuia, abraham, ƒe alime
elabena to levi viwo ƒe osɔfodɔwɔwɔ dzi, wona se la israelviwo
azɔ la, nenye be levi viwo ƒe osɔfodɔwɔwɔ ɖe wòde blibo la, magahiã be woatsɔ osɔfo bubu vɛ o, ame si nye osɔfo le melkizedek ƒe ɖoɖo nu, ke menye le arɔn ƒe ɖoɖo nu o
elabena ne tɔtrɔ va osɔfoɖuɖu ŋuti la, ele be tɔtrɔ nava se la hã me
eya ame si ŋu wogblɔ nu siawo katã le la tso to bubu me eye ame aɖeke metso to ma me kpɔ subɔ abe osɔfo ene le vɔsamlekpui la ŋgɔ o,
elabena eme kɔ ƒãa be míaƒe aƒetɔ la dzɔ tso yuda ƒe to la me, eye ku ɖe to ma ŋuti la, mose megblɔ nya aɖeke ku ɖe woƒe osɔfoɖuɖu ŋuti o
eye nu si míegblɔ la, me agakɔ ɖe edzi wu ne osɔfo bubu abe melkizedek ene va ɖo,
ame si va zu osɔfo, menye to ɖoɖo si wowɔ da ɖi, ku ɖe eƒe dzɔtsoƒe ŋuti o, ke boŋ ku ɖe ŋusẽ si le agbe si mekuna o la dzi
psalmoŋlɔla ɖe nu sia fia mi kɔtee esi wògblɔ tso kristo ŋuti bena, “wòe nye osɔfo le melkizedek ƒe ɖoƒe nu tso mavɔ me yi mavɔ me
”
wotsɔ ɖoɖo gbãtɔ si wowɔ la da ɖe aga elabena egbɔdzɔ eye menyo na naneke o,
elabena mose ƒe se la mate ŋu awɔ naneke wòade blibo o, eye azɔ la, wohe mɔkpɔkpɔ yeye vɛ to esia dzi míate ŋu ate ɖe mawu ŋu kpokploe
mawu ƒe atamkaka kpe ɖe esiawo katã ŋu, ke ame bubuwo ya ɖua osɔfo atamkakamanɔmee,
ke yesu ya ɖu osɔfo to mawu ƒe atamkaka me, elabena mawu gblɔ nɛ bena, “aƒetɔ la ka atam eye matrɔ eƒe susu o, ‘wò la, osɔfoe nènye tegbetegbe
’”
le atamkaka sia ta la, yesu va zu nubabla si nyo wu sãa la ƒe kpeɖodzinu
vovototo bubu si le osɔfo mawo kple yesu domee nye be osɔfo mawo sɔ gbɔ elabena woku eye womagate ŋu ayi woƒe dɔ dzi o
gake yesu ya le agbe tegbetegbe
seɖoƒe meli na eya ƒe osɔfodɔ o
eya ta ŋusẽ le esi be wòaɖe ame siwo va mawu gbɔ to eya amea dzi la blibo, elabena ele agbe tegbee le nya xɔm ɖe akɔ na wo
ekema yesue nye osɔfogã ma si kpɔa míaƒe hiahiãwo gbɔ, ame si le kɔkɔe, kpɔtsɔtsɔ mele eŋu o, ame si le dzadzɛ, ame si woɖe ɖe aga tso nu vɔ̃ wɔlawo gbɔ eye wokɔe ɖe dzi gbɔ dziƒowo ŋui
mele abe osɔfogã bubuwo ene o elabena mehiã be wòasa vɔ gbe sia gbe, gbã ɖe eya ŋutɔ ƒe nu vɔ̃wo ta, eye evelia, ɖe ame bubuwo tɔ ta o
esa vɔ ɖe woƒe nu vɔ̃wo ta zi ɖeka hena ɣeyiɣiawo katã, esi wòtsɔ eɖokui hena
elabena mose ƒe se la tɔ asi ame siwo nye gbɔdzɔgbɔdzɔtɔwo la dzi be woanye osɔfogãwo, ke mawu ƒe atamkaka si va ɖe sea yome la tɔ asi via dzi, ame si wòwɔ wòde blibo tegbetegbe
nya siwo katã míegblɔ na mi la ƒe taƒonyae nye esi
bena osɔfogã vavã le mía si
azɔ la ele dziƒo eye wònɔ anyi ɖe bubuteƒe gãtɔ kekeake,
eyae subɔna le gbedoxɔ vavãtɔ si le dziƒo la me
gbedoxɔ sia menye esi amegbetɔ tsɔ eƒe asi tui o, ke boŋ aƒetɔ la ŋutɔe tui
esi wònye osɔfogã ɖe sia ɖe ƒe dɔ be woasa vɔ eye wòana nuwo la, ele na kristo hã be woana nane
nenye ɖe wòle anyigba dzi la, maɖu osɔfo o elabena osɔfowo li xoxo, ame siwo tsɔa nunanawo nana le yudatɔwo ƒe se la nu
osɔfo siawo subɔna le kɔkɔeƒe la, si nye esi le dziƒo la ƒe vɔvɔlĩ
esia tae, esi mose be yeatu agbadɔ le gbea dzi la, mawu xlɔ̃ nui be, “kpɔ egbɔ be nãwɔ nu sia nu ɖe ɖoɖo si woɖe fia wò le toa dzi la nu
”
ke osɔfodɔ si wode asi na yesu la, kɔ sãa wu wo tɔ eye abe ale si nubabla si ƒe avuléla wònye la kɔ wu xoxotɔ sãa ene la, nenema kee woɖoe anyi ɖe ŋugbedodo siwo nyo wu tsãtɔwo la dzi
elabena nenye ɖe naneke megblẽ le nubabla gbãtɔ ŋu o la, anye ne wometsɔ nubabla bubu ɖɔ lii o
ke mawu ŋutɔ kpɔ vodada le eƒe dukɔ la ŋu eye wògblɔ bena, “aƒetɔ la be, ŋkekewo li gbɔna esi dzi mabla nu yeye kple israel kpakple yuda ƒe aƒewo
manɔ abe nu si mebla kple wo fofowo esi melé woƒe alɔnu, kplɔ wo do goe le egipte la ene o, elabena womewɔ nuteƒe le nu si mebla kpli wo la me o, eya ta nye hã metrɔ megbe de wo
aƒetɔ lae gblɔe
azɔ la esiae nye nu si mabla kple israel ƒe aƒe la, le ŋkeke siwo gbɔna la me
aƒetɔ lae gblɔe
matsɔ nye sewo ade woƒe susuwo me eye maŋlɔ wo ɖe woƒe dziwo ŋu
manye woƒe mawu eye woawo hã woanye nye dukɔ
ame aɖeke magafia nu ehavia alo afia nu nɔviaŋutsu agblɔ be, ‘dze si aƒetɔ la’ o, elabena wo katã woanyam tso ɖeviwo dzi va se ɖe tsitsiawo dzi
matsɔ woƒe nu vɔ̃ɖi wɔwɔwo ake wo eye nyemagaɖo ŋku woƒe nu vɔ̃wo dzi o
”
ke esi mawu yɔ nubabla sia be “yeye” la, ewɔ gbãtɔ wòdo xoxo eye nu si tsi, do xoxo la, nu ava yi kpuie
azɔ la, nubabla gbãtɔ ɖo ɖoɖowo anyi na subɔsubɔ eye wotu anyigbadzi kɔkɔeƒe hã
wotu agbadɔ; le agbadɔ la ƒe xɔ gbãtɔ me la, akaɖiti, kplɔ̃ kple ŋkumeɖobolo nɔ anyi eye woyɔ teƒe sia be kɔkɔeƒe
wotsɔ xɔmetsovɔ tso xɔ sia mee eye woyɔa teƒe si le xɔmetsovɔa megbe la be, kɔkɔeƒewo ƒe kɔkɔeƒe
nu siwo le xɔ sia mee nye sikavɔsamlekpui kple aɖaka si woyɔna be nubablaɖaka, wofa sika ɖe aɖaka sia ŋuti kpe ɖo
le aɖaka sia me la, míakpɔ kpe eve siwo dzi woŋlɔ se ewoawo ɖo, eye sikakplu si me mana le la hã le aɖaka la me hekpe ɖe arɔn ƒe atikplɔ si ƒo se la ŋuti
ŋutikɔkɔkɔe ƒe kerubiwo nɔ nubablaɖaka la tame eye wokeke woƒe aʋalawo ɖe teƒe si wotsɔa nu vɔ̃ kena le
ke míate ŋu adzro nya siawo me ayi edzi fifia o
ne nu sia nu sɔ gbe vɔ la, osɔfowo gena ɖe xɔ ŋgɔgbetɔ me ɖaa edzi edzi eye wowɔa mawusubɔsubɔdɔ
ke osɔfogã ɖeka koe gena ɖe xɔ emetɔ me eye wòwɔa esia zi ɖeka ko le ƒe ɖeka me
ne eyina la, megbea ʋu tsɔtsɔ ɖe asi o, ʋu si wòtsɔna saa vɔe, ɖe eya ŋutɔ kple dukɔ la ƒe nu vɔ̃ siwo wowɔ le manyamanya me la ta
gbɔgbɔ kɔkɔe ɖee fia to esia dzi be womeklo nu le mɔ si yi kɔkɔeƒe ƒe kɔkɔeƒe la dzi haɖe o, zi ale si agbadɔ gbãtɔ la gale te nu ko
esiae nye nufiafia tso fifia ƒe ɣeyiɣiwo ŋuti esi le asi tɔm edzi be nunana kple vɔsa siwo wowɔna na mawu la, mate ŋu aɖe vɔ̃ ɖa le ame si le subɔsubɔ wɔm la ƒe susu me o
wonye nuɖuɖu, nunono kple ŋutikɔklɔ ƒe kɔnu vovovowo ko ƒe nya, esiwo nyegotadzesiwo ƒe ɖoɖowo, esiwo nɔ anyi va se ɖe esime ɖoɖo yeyea va
esi kristo va abe nu nyui siwo li xoxo ƒe osɔfogã ene la, eto gbedoxɔ si lolo hede blibo wu la me, gbedoxɔ si wometsɔ asi tui o alo míagblɔ be menye nuwɔwɔ la ƒe akpa aɖe o
mege ɖe kɔkɔeƒewo ƒe kɔkɔeƒe la me to gbɔ̃wo kple nyiviwo ƒe ʋu me o, ke boŋ ege ɖe kɔkɔeƒe ƒe kɔkɔeƒe la me zi ɖeka hɔ̃ hena ɣeyiɣiwo katã to eya ŋutɔ ƒe ʋu me, esia me wòto xɔ ɖeɖe mavɔ na mí
nenye be gbɔ̃wo kple nyitsuwo ƒe ʋu kpakple nyiviwo ƒe afi si wohlẽ ɖe ame siwo ŋuti mekɔ o la ŋu wɔnɛ be woƒe ŋuti kɔna le gotagome la,
ekema geɖe wu kristo, ame si to gbɔgbɔ mavɔ la me tsɔ eɖokui na mawu fɔɖiɖimanɔmee la, ƒe ʋu aklɔ míaƒe dzitsinyawo ŋuti tso nu siwo hea ku vɛ la me, ale be míate ŋu asubɔ mawu gbagbe la
le susu sia tae kristo nye nubabla yeye la ƒe avuléla be ame siwo woyɔ la naxɔ domenyinyi mavɔ la ƒe ŋugbedodo
azɔ la eku be wòazu fe xexeɖeta aɖe ame siwo wɔ nu vɔ̃ le nubabla xoxoa te
afi si woŋlɔ domenyigbalẽ da ɖi le la, ehĩa be ame si ŋlɔ agbalẽ sia naku hafi,
elabena wowɔa domenyigbalẽa me nyawo ŋuti dɔ ne ame si ŋlɔe da ɖi la megava li o
womewɔa domenyigbalẽ me nyawo ŋuti dɔ ne ame si ŋlɔ agbalẽa la le agbe o
esia tae womewɔ nubabla gbãtɔ me nyawo dzi ʋu manɔmee o
esi mose ɖe gbeƒã se ɖe sia ɖe si le segbalẽa me na dukɔ la la, etsɔ nyiviwo ƒe ʋu, tsi, ɖetifufu dzẽ kple ƒumekutsa eye wòtsɔe hlẽ ʋu ɖe segbalẽ kple dukɔ haho la ŋuti
tete wògblɔ bena, “esia nye nubabla la ƒe ʋu, nubabla si mawu de se na mi be mialé ɖe asi
”
nenema ke wòhlẽ ʋu ɖe agbadɔ la kple nu siwo katã ŋuti dɔ wowɔna le subɔsubɔ me la ŋuti
le nyateƒe me se la bia be woakɔ nu sia nu kloe ŋuti kple ʋu, eye newomekɔ ʋu ɖi o la nu vɔ̃ tsɔtsɔke manɔ anyi o
eya ta ehĩa kokoko be woakɔ nu siwo nye dziƒonuwo ƒe vɔvɔli ŋuti kple vɔsa siawo, gake woakɔ dziƒonuawo ŋutɔ ŋu kple vɔsa siwo de ŋgɔ wu esiawo
elabena kristo meyi ɖe kɔkɔeƒe si wowɔ kple asi la me esi nye dziƒotɔ ƒe vɔvɔli la me o, ke boŋ eyi ɖe dziƒotɔ la ŋutɔ me afi si wodo ɖe mawu ŋkume le azɔ ɖe mía teƒe
nenema ke meyi ɖe dziƒo be wòatsɔ eɖokui ana zi geɖe abe ale si osɔfogã la gena ɖe kɔkɔeƒe ƒe kɔkɔeƒe la ƒe sia ƒe kple ʋu si menye eya ŋutɔ tɔ o la ene o
ne ele alea la ele na kristo be wòatsɔ eɖokui ana fukpekpe zi geɖe tso esi me ke woɖo xexea me gɔme anyi, gake azɔ la eva zi ɖeka hena ɣeyiɣiwo katã le ɣeyiɣi siawo ƒe nuwuwu be wòaɖe nu vɔ̃ ɖa to eɖokui tsɔtsɔ savɔe me
abe ale si woɖoe na ame be wòaku zi ɖeka eye le esia megbe wòadze ŋgɔ ʋɔnudɔdrɔ̃ ene la,
nenema ke wotsɔ kristo hã savɔe zi ɖeka be wòaɖe ame geɖewo ƒe nu vɔ̃ ɖa eye agava zi evelia menye be wòagava ɖe nu vɔ̃ ɖa o ke boŋ be wòahe ɖeɖe vɛ na ame siwo katã le elalam
se la nye nu nyui siwo gbɔna la ƒe vɔvɔli ko eye menye nua ŋutɔwo o
le susu sia ta la, vɔsa siwo wowɔna agbadre ƒe sia ƒe la, mate ŋu awɔ ame siwo va subɔnɛ la blibo gbeɖe o
ne ɖe vɔsa mawo te ŋu wɔ wo blibo la, ne womedzudzɔ vɔsasa oa? elabena, anye ne vɔsa la kɔ ame siwo sanɛ la ŋuti zi ɖeka hena ɣeyiɣiawo katã eye woƒe dzitsinyawo magabu fɔ wo le woƒe nu vɔ̃wo ta o
ke vɔsa mawo ɖoa ŋku nu vɔ̃ dzi na ameawo ƒe sia ƒe,
elabena mele bɔbɔe be nyitsuwo kple gbɔ̃wo ƒe ʋu naɖe nu vɔ̃ ɖa o
eya ta esi kristo va xexeame la egblɔ bena
“mèdi vɔsa kple numemewo o, ke boŋ ŋutilã si nèdzra ɖo ɖi nam;
eye numevɔsa kple nu vɔ̃ vɔsawo hã medzea ŋuwò o
tete megblɔ be, ‘nyee nye esi, woŋlɔ nu tso ŋutinye le lagbalẽgbalẽ me be, o mawu, meva be mawɔ wò lɔlɔ̃nu
’”
gbã la egblɔ be, “vɔsawo, numemewo kple numevɔsawo kpakple nu vɔ̃ vɔsawo la medi wo o eye womedzea ŋuwò hã o
” togbɔ be se la bia be woawɔ wo hã
tete wògblɔ bena, “nyee nye esi, meva be mawɔ wò lɔlɔ̃nu
” ale wòɖe se gbãtɔ la ɖa be wòaɖo evelia anyi
eye to mawu ƒe lɔlɔ̃nu wɔwɔ me wowɔ mí kɔkɔe to yesu kristo ƒe ŋutilã si wòtsɔ sa vɔe hena ɣeyiɣiwo katã la me
osɔfo la wɔa eƒe vɔsasadɔwo gbe sia gbe eye nenema ke wòwɔ vɔsa mawo ke edziedzi, vɔsa siwo mate ŋu aɖe nu vɔ̃ ɖa akpɔ gbeɖe o
ke esi osɔfo sia ya sa vɔ ɖe nu vɔ̃wo ta zi ɖeka hena ɣeyiɣiawo katã la eyi ɖanɔ mawu ƒe nuɖusime
tso ɣemaɣi la ele lalam be woatsɔ eƒe futɔwo awɔ eƒe afɔɖodzinui
elabena to vɔsa ɖeka si wòwɔ me la ewɔ ame siwo ŋuti kɔm wòle la blibo tegbegbe le mawu ƒe ŋkume
gbɔgbɔ kɔkɔe hã ɖi ɖase tso esia ŋuti; gbã la egblɔ bena,
“esia nye nu si mabla kpli wo le ɣeyiɣi ma megbe, yehowae gblɔe
matsɔ nye sewo ade woƒe dziwo me eye maŋlɔ wo ɖe woƒe susuwo me
”
egagblɔ kpe ɖe eŋu be, “nyemagaɖo ŋku woƒe nu vɔ̃wo kple nu vɔ̃ɖi wɔwɔwo dzi azɔ o
”
eye afi si wotsɔ nu siawo ke le la vɔsasa ɖe nu vɔ̃ ta megahĩa o
eya ta nɔvi lɔlɔ̃wo, esi me kakaɖedzi le mía si be míage ɖe kɔkɔeƒe ƒe kɔkɔeƒe la to yesu ƒe ʋu me ŋuti la,
eʋu mɔ yeye kple mɔ gbagbe na mí to xɔmetsovɔ si nye eƒe ŋutilã la me
eye esi osɔfogã le mía si le mawu ƒe aƒe nu ta la,
mina míate ɖe mawu ŋu le dzi vavã me kple xɔse ƒe kakaɖedzi blibo la me kple dzi siwo ŋu wohlẽ ʋu ɖo be wòaklɔ mía ŋuti tso dzitsinya vɔ̃ɖiwo me, eye wòale tsi na míaƒe ŋutilãwo kple tsi zɔzrɔ̃e
mina míalé mɔkpɔkpɔ si me míeʋu la me ɖe asi maʋãmaʋãe elabena ame si do ŋugbea la nye nuteƒewɔla
eye mina míabu ale si míado ŋusẽ mía nɔewo la ŋuti be woayi dzi le lɔlɔ̃ kple dɔ nyui wɔwɔ me
migana míagbɔ dzɔ le míaƒe takpeƒewo dede me o, abe ale si ame aɖewo tsɔe ɖo dɔe nɔ kuvia wɔm ene o, ke boŋ mina míade dzi ƒo na mía nɔewo vevietɔ esi mienyae be eƒe ŋkeke la te tu aƒe kpokploe
ne míebua le nu vɔ̃ wɔwɔ dzi, esi míenya nyateƒe la vɔ megbe la, vɔsasa ɖe nu vɔ̃wo ta aɖeke megali o,
ke nu si ko míanɔ mɔ kpɔm na le ŋɔdzi gã aɖe me lae nye ʋɔnudɔdrɔ̃ kple dzobibi si ava fiã mawu ƒe futɔwo
ame sia ame si ada le mose ƒe se dzi la, woƒua kpee nublanuimakpɔmakpɔtɔe le ɖaseɖila eve alo etɔ̃ ƒe nya nu
tohehe gã kae miesusu be mehedze na ame si titi afɔ ɖe mawu ƒe vi la dzi oa? ame si do ŋunyɔ nubabla la ƒe ʋu si klɔ eŋuti la abe nu makɔmakɔ wònye ene eye wodzu amenuveve ƒe gbɔgbɔ la?
elabena míenya ame si gblɔ be, “hlɔ̃biabia la tɔnyee, maɖo eteƒe nɛ,” egagblɔ hã be, “aƒetɔ la adrɔ̃ ʋɔnu eƒe dukɔ la
”
enye ŋɔdzinu be ame aɖe nage ɖe mawu gbagbe la ƒe asi me
miɖo ŋku ŋkeke siwo do ŋgɔ la dzi esi miexɔ kekeli la vɔ la mienɔ te sesĩe to ʋiʋli geɖewo me mieto fukpekpe hã me kalẽtɔe
ɣeaɖewoɣi la wodzua mi le gaglã gbe eye wotia mia yome, ɣebubuɣiwo la mienɔ te kpe ɖe ame siwo nɔ xaxa mawo ke me la ŋuti
miefa konyi kple ame siwo wode gaxɔ me eye esi woxɔ miaƒe nunɔamesiwo le mia si akpasesẽtɔe la miexɔe kple dzidzɔ, elabena miawo ŋutɔ mienyae be nunɔamesi siwo nyo saã wu eye womenyunyɔna o la le mia si
eya ta dzi megaɖe le mia ƒo o elabena miaƒe dzideƒo ahe fetu geɖe vɛ na mi
ele be miado vevie ale be ne miewɔ mawu ƒe lɔlɔ̃nu la miaxɔ nu si ƒe ŋugbe wòdo
elabena le ɣeyiɣi kpui aɖe megbe la, “ame si gbɔna la ava ɖo matsi megbe o
ke nye dzɔdzɔetɔ la anɔ agbe to xɔse me
ke ne ede megbe la nyemakpɔ dzidzɔ le eŋuti o
”
ke míawo ya míele abe ame siwo de megbe eye wotsrɔ̃ la ene o, ke boŋ míenye ame siwo xɔe se eye míekpɔ ɖeɖe
azɔ la xɔse nye kaka ɖe nu siwo míekpɔ mɔ na la dzi kple dziɖoɖo ɖe nu siwo míekpɔna o la ŋu
to xɔse mee ame siwo do ŋgɔ la kpɔ ɖaseɖiɖi nyui le mawu gbɔ le
to xɔse me míese egɔme be mawu ɖe gbe eye xexeame va dzɔ ale be wowɔ nu si wokpɔna la tso nu si wowekpɔna o la me
to xɔse me abel tsɔ vɔsasa si nyo wu kain tɔ la na mawu
to xɔse me wokafui be enye ame dzɔdzɔe esi mawu ƒo nu nyui tso eƒe vɔsa la ŋu
to xɔse me wògale nu ƒom ko togbɔ be eku hã
to xɔse me wokɔ enɔk dzoe tso agbe sia me ale be meɖɔ ku kpɔ o, ale womegakpɔe o elabena mawu kɔe dzoe
elabena hafi wokɔe dzoe la wogblɔ tso eŋu be mawu kpɔ ŋudzedze le eya amea ŋuti
xɔse manɔmee la ame aɖeke mate ŋu adze mawu ŋu o, elabena ame si va mawu gbɔ la ele be wòaxɔe se be mawu li eye wòɖoa eteƒe na ame siwo dinɛ vevie
to xɔse me esi woxlɔ̃ nu noa tso nu siwo mekpɔ dzɔ haɖe o ŋuti la etsɔ vɔvɔ̃ kɔkɔe kpa aɖakaʋu be wòaɖe eya kple eƒe ƒomea
to eƒe xɔse me wòbu fɔ xexeame eye wòzu dzɔdzɔenyenye si vana to xɔse me la ƒe domenyila
to xɔse me esi woyɔ abraham be wòayi teƒe si wòava xɔ wòazu eƒe domenyinu la, eɖo to eye wòyi, togbɔ be menya afi si yim wònɔ o hã
to xɔse me ewɔ nɔƒe ɖe ŋugbedodonyigba la dzi eye wònɔ afi ma abe amedzro si le dzronyigba dzi la ene, elabena enɔ avɔgbadɔwo me
nenema kee nye isak kple yakɔb ame siwo hã nye ŋugbedodo ma ke ƒe domenyilawo kplii
elabena abraham nɔ mɔ kpɔm na du si mawu ŋutɔ nye egɔmeɖola, aɖaŋuwɔla kple etula
to xɔse me esi abraham tsi xɔ ƒe geɖe hã la, ete ŋu dzi vi
nenema kee nye srɔ̃a, sara, hã, ame si tsi ko tsã
to xɔse me abraham zu fofo elabena mawu ame si do ŋugbe nɛ la, bui nuteƒewɔlae
ale to ame ɖeka sia dzi, ame si ŋu míate ŋu agblɔ le be megale ŋutsu me o la, dzidzime geɖe siwo sɔ gbɔ abe ɣletiviwo le dziŋgɔlĩ ŋu kple ƒutake ene la va dzɔ
ame siawo katã va ku esime wogalé xɔse me ɖe asi ko
womexɔ nu siwo ƒe ŋugbe wodo na wo la o, ɖe ko wokpɔ wo, do dzaa na wo le adzɔge eye woʋu eme be amedzrowo kple mɔzɔlawo yewonye le anyigba dzi le afi
ame siwo gblɔ nya siawo tɔgbi la, ɖee fia be wole woawo ŋutɔ ƒe dedu dim
nenye be du si me wotso la ŋuti bum wonɔ la, anye ne mɔnukpɔkpɔ anɔ wo si be woatrɔ ayi
le esia teƒe la wole du si nyo wu esi nye dziƒotɔ la dim
eya ta menye ŋukpe na mawu be woayɔe be woƒe mawu o, elabena edzra du nyui aɖe ɖo ɖi na wo
to xɔse me esi mawu do abraham kpɔ la, etsɔ via isak be yeasa vɔe, eya ame si xɔ ŋugbedodoawo la, nɔ klalo be yeatsɔ viaŋutsuvi ɖeka hɔ̃ la asa vɔe,
togbɔ be mawu gblɔ nɛ be, “to isak dzi la dzidzimevi siwo katã ƒe ŋugbe wodo na wò la ava dzɔ hã
”
abraham dze sii be mawu ate ŋu afɔ ame kukuwo ɖe tsitre eye woate ŋu agblɔe ko be exɔ isak tso ku me
to xɔse me isak yra yakɔb kple esau, ku ɖe nu si woava nye le etsɔ me ŋuti
to xɔse me yakɔb yra yosef viŋutsuwo le esime eƒe kuɣi ɖo eye wòziɔ ɖe eƒe atitɔɖeŋu ŋuti hesubɔ mawu
to xɔse me esime yosef ƒe kuɣi ɖo la, eƒo nu tso israelviwo ƒe gododo le egipte ŋuti eye wògblɔ ɖoɖo tso eƒe ƒuwo ŋuti na wo
to xɔse me mose dzilawo ɣlae ɣleti etɔ̃ sɔŋ le edzidzi vɔ megbe elabena wokpɔe dze sii be menye vidzĩ dzodzro aɖe koe wònye o eya ta womevɔ̃ na fia la ƒe se dzi dada o
to xɔse me esi mose va tsi la, egbe be womayɔ ye be farao vinyɔnu ƒe viŋutsu o
ke boŋ elɔ̃ be yeakpe fu kple mawu ƒe amewo wu be yease nu vɔ̃ ƒe vivi hena ɣeyiɣi kpui aɖe ko
ebu vlododo le “mesia” la ta nu xɔasi wu kesinɔnu siwo katã nɔ egipte elabena enɔ mɔ kpɔm na eƒe fetu gã si nɔ ŋgɔgbe
to xɔse me mose dzo le egipte eye mevɔ̃ na fia la ƒe dziku o, ke boŋ edo vevi nu elabena ekpɔ eya, ame si womekpɔna kple ŋku o
to xɔse me mose ɖo ŋutitotoŋkekenyui kple ʋuhehlẽ la anyi ale be nugblẽla si wu ŋgɔgbeviwo la maka asi israelviwo ƒe ŋgɔgbeviwo ŋu o
to xɔse me israelviwo tso ƒu dzĩ la abe anyigba ƒuƒui dzie wozɔ ene, gake esi egiptetɔwo hã dze agbagba be yewoawɔ nenema la, wo katã tsi ƒu dzĩ la me
to xɔse me yeriko ƒe gliwo mu esi israelviwo ƒo xlãe ŋkeke adre
to xɔse me gbolo rahab, esi wòxɔ ŋkutsalawo ta la, womewui kpe ɖe tosẽlawo ŋuti o
đe wògahiã be mayi edzia? ɣeyiɣi mele asinye be maƒo nu le gideon, barak, samson, yefta, david, samuel kple nyagblɔɖila bubuwo ŋuti o,
ame siwo to xɔse me xɔ fiaɖuƒewo, ɖu dzi le dzɔdzɔenyenye me eye woƒe asi su nu si ƒe ŋugbe wodo la dzi
ame siawo de ga nu na dzatawo,
tsi dzoƒeaɖewo nu eye wosi le yi nu, ame siwo ƒe gbɔdzɔgbɔdzɔ trɔ zu ŋusẽ, wozu kalẽtɔwo le aʋa me eye woɖu dzronyigbadziʋakɔwo dzi
wogbɔ agbe nyɔnu siwo ƒe lɔlɔ̃tɔwo ku eye wotsɔ wo na wo agbagbe
wowɔ funyafunya ame bubuwo eye wogbe be womegana ablɔɖe yewo o ale be tsitretsitsi si nyo wu la nasu yewo si
woɖu fewu le ame aɖewo ŋu, woƒo ɖewo kple atam ke wode ga bubuwo eye wode wo gaxɔ me
woƒu kpe wo, wodze wo kple laxalaxa ɖe eve eye wowu wo kple yi
wonɔ yiyim le alẽgbalẽwuwo kple gbɔ̃gbalẽwuwo me le ahedada gã aɖe me
woti wo yome eye wosẽ ŋuta le wo ŋu,
womeɖi naneke le xexe sia me o
wonɔ tsaglãla tsam le gbedzi, towo dzi, agadowo me kple agakpetowo me le anyigba dzi
woɖi ɖase nyui le ame siawo katã ŋuti le woƒe xɔse ta, ke hã la wo dometɔ aɖeke mexɔ nu si ƒe ŋugbe wodo la o
mawu wɔ ɖoɖo si nyo wu la ɖe mía ŋuti, ale be ne wowɔ ɖeka kpli mí la hafi ko woade blibo
eya ta esi ɖaseɖilawo ƒe ha gã aɖe ƒo xlã mí ta la, mina míaɖe mɔxenu ɖe sia ɖe kple nu vɔ̃ si bla mí sesĩe la ɖa eye mina míake duɖime si woɖo ɖi na mí la kple vevidodo
mina míakpɔ yesu dzi, ame si nye míaƒe xɔse ƒe gɔmeɖola kple nuwula, ame si le dzidzɔ si le ŋgɔ nɛ ta la, to atitsoga ƒe fu la me eye mebui ŋukpee o
ale wòyi ɖanɔ mawu ƒe fiazikpui la ƒe nuɖusime
mibu fukpekpe gã si me wòto le nu vɔ̃ wɔlawo sime ŋu ale be miagagbɔdzɔ eye dzi naɖe le mia ƒo o
le miaƒe ʋiʋli le nu vɔ̃ sime la, mieʋli va se ɖe esime miaƒe ʋu kɔ ɖi haɖe o
ke mieŋlɔ dzideƒonya si yɔ mi be viŋutsuwo la be
nya lae nye be, “vinyeŋutsu, mègado vlo aƒetɔ la ƒe amehehe eye dzi megaɖe le ƒowò ne eka mo na wò o,
elabena aƒetɔ la ɖɔa ame siwo wòlɔ̃ la ɖo eye wòhea to na ame sia ame si wòxɔ abe viaŋutsu ene
”
mito fukpekpe me abe miaƒe hehe ƒe akpa aɖe ene elabena mawu le mia hem abe viaŋutsuwo ene elabena viŋutsu kae li ame si fofoa mehea to na o?
ame sia ame toa hehe me eya ta ne miawo mieto hehe me o la, ekema mienye viŋutsuvi vavãwo o, ke boŋ mienye ahasiviwo
gawu la, anyigbadzifofowo le mía si, ame siwo naa hehe mí eye míetsɔ bubu naa wo ɖe eta
geɖe wu la, ele be míabɔbɔ mía ɖokui ɖe mía fofo, gbɔgbɔmetɔ, te be míanɔ agbe!
míaƒe anyigbadzifofowo hea to na mí hena ɣeyiɣi kpui aɖe abe ale si wònyo na woe ene gake mawu ya hea to na mí hena míaƒe nyonyo be míakpɔ gome le eƒe kɔkɔenyenye me
tohehe aɖeke meli si vivia ame nu o, ke boŋ evena, ke hã la, emegbe la, etsea dzɔdzɔenyenye kple ŋutifafa ƒe kuwo na ame siwo to tohehe la te
eya ta mido ŋusẽ miaƒe abɔ siwo gbɔdzɔ kple miaƒe klo beliwo
mita mɔ dzɔdzɔewo na miaƒe afɔwo ale be atatututɔ matsi mɔ ta o, ke boŋ wòakpɔ dɔyɔyɔ
midze agbagba ɖe sia ɖe be mianɔ anyi kple amewo katã le ŋutifafa me eye mianɔ kɔkɔe, elabena kɔkɔenyenyemanɔmee la ame aɖeke mate ŋu akpɔ aƒetɔ la o
mikpɔ egbɔ be, mawu ƒe amenuveve metsi ame aɖeke ŋu o eye mikpɔ nyuie be gbe vɔ̃ aɖeke meto ke ɖe mia dome esi ava zu aɖi vɔ̃ɖi anɔ fu ɖem na ame geɖewo ahaƒo ɖi wo o
mikpɔ nyuie be ame aɖeke mezu ahĩawɔla alo anye mawumavɔ̃la abe esau ene ame si tsɔ eƒe ŋgɔgbevinyenye kple eŋu domenyinuwo dzra ɖe nuɖuɖu zi ɖeka ko ta la ene o
abe ale si mienya nyuie ene la, esi wòva be yeanyi yayra sia ƒe dome emegbe la, wogbe enana
mɔ aɖeke meli si dzi wòato be woatrɔ nu sia o, togbɔ be edi yayra sia kple aɖatsi hã
menye to si ŋuti woate ŋu aka asii, to si le bibim kple dzo la gbɔe mieva o; mieva viviti, afudodo kple ahom gbɔ o
menye kpẽɖiɖi, gbe si le nu ƒom ale be ame siwo see la ɖe kuku nɛ be megaƒo nu na yewo azɔ o la gbɔe mieva o;
elabena womate ŋu awɔ ɖe gbe si woɖe na wo be, “ne lã aɖe gɔ̃ hã ka asi to la ŋu la, ele be woaƒu kpee woaku la dzi o
”
nukpɔkpɔ la dzi ŋɔ ale gbegbe be mose gblɔ be, “mele dzodzom nyanyanya kple vɔvɔ̃
”
ke mieva zion to la gbɔ, dziƒo yerusalem, si nye mawu gbagbe la ƒe du la gbɔe mieva
mieva mawudɔla akpe akpe siwo ƒo ƒu le dzidzɔ kpɔm la ƒe asaɖa me
mieva ŋgɔgbevi la ƒe hame, ame si ƒe ŋkɔwo woŋlɔ ɖe dziƒo
mieva mawu, ame si nye amegbetɔwo katã ƒe ʋɔnudrɔ̃la la gbɔ
mieva ame dzɔdzɔe siwo wowɔ blibo la ƒe gbɔgbɔwo gbɔ,
mieva yesu, nubabla yeye la ƒe avuléla la gbɔ kple ʋuhehlẽ si ƒo nu nyuie wu abel ƒe ʋu la gbɔ
mikpɔ nyuie be miagagbe toɖoɖo ame si le nu ƒom la o
nenye be womete ŋu si, esi wogbe toɖoɖo eya ame si xlɔ̃ nu wo le anyigba dzi la nu o la, ale ke míawo ya míate ŋu asii ne míegbe toɖoɖo ame si le nu xlɔ̃m mí tso dziƒo?
le ɣemaɣi me la, eƒe gbe ʋuʋu anyigba gake azɔ la edo ŋugbe be, “magaʋuʋu menye anyigba ɖeɖe ko o, ke boŋ dziƒowo hã”
nyagbe, “ake” ɖee fia be woaɖe nu si woate ŋu aʋuʋu la ɖa, nu siwo nye nuwɔwɔwo ale be nu siwo womate ŋu aʋuʋu o la ɖeɖe ko natsi anyi
eya ta esi míele mɔ kpɔm na fiaɖuƒe si womate ŋu aʋuʋu o la xɔxɔ la, mina míada akpe ɖe eta eye míasubɔ mawu le mɔ si adze la dzi le vɔvɔ̃ kple dzodzo nyanyanya me,
elabena dzo si fiaa nu lae nye míaƒe mawu la
minɔ mia nɔewo lɔlɔ̃ dzi ɖaa abe dadaviwo ene
migaŋlɔ amedzrowɔwɔ be o; to esia wɔwɔ me ame aɖewo xɔ mawudɔlawo le manyamanya me
miɖo ŋku ame siwo wode gaxɔme la dzi abe miawo hãe le gaxɔme kpli wo ene
nenema ke miɖo ŋku ame siwo wole fu wɔmii la dzi abe miawo hãe le fua kpem ene
ame sia ame nade bubu srɔ̃ɖeɖe ŋu eye womaƒo ɖi srɔ̃ɖeba o elabena mawu abu fɔ ahasiwɔlawo kple matrewɔlawo katã
mite mia ɖokuiwo ɖa xaa tso galɔlɔ̃ gbɔ eye nu si le mia si la nedze mia ŋu elabena mawu gblɔ be, “nyemaɖe asi le mia ŋu akpɔ o eye nyemagblẽ mi ɖi akpɔ gbeɖe o
”
esia ta míegblɔ kple dzideƒo be, “yehowae nye nye xɔnametɔ, nyemavɔ̃ o
nu ka amegbetɔ ate ŋu awɔm?”
miɖo ŋku miaƒe kplɔlawo dzi, ame siwo gblɔa mawu ƒe nya na mi
mibu nu siwo do go tso woƒe agbenɔnɔ me la ŋuti ne miasrɔ̃ woƒe xɔse
yesu kristo metrɔna gbeɖe o, ale si wònɔ etsɔ si va yi, nenema kee wòle egbe eye nenema kee wòanɔ ɖaa
migana nufiafia trama aɖeke nakplɔ miaƒe susuwo adzoe o
enyo be woatsɔ amenuveve ado ŋusẽ miaƒe dziwo ke menye to nuɖuɖu tɔxɛ aɖewo ƒe sewo dzi wɔwɔ me o, esiwo mehea viɖe aɖeke vanɛ na ame siwo ɖunɛ la o
vɔsamlekpui aɖe le mia si; osɔfo siwo subɔna le agbadɔ me gɔ̃ hã mekpɔ mɔ aɖu nu si tso vɔsamlekpui sia dzi o
osɔfogã la tsɔa lãwo ƒe ʋu yina ɖe kɔkɔeƒe ƒe kɔkɔeƒe la abe nu vɔ̃ ŋuti vɔsa ene, gake wotɔa dzo lãawo ŋutɔ le asaɖa la godo
esia tae yesu hã kpe fu le du la ƒe agbo godo be wòakɔ eƒe amewo ŋu, awɔ wo kɔkɔe to eya ŋutɔ ƒe ʋu la me
eya ta mina míayi egbɔ azɔ le asaɖa la godo be míawo hã míaɖu ŋukpe si wòtsɔ,
elabena du si nɔa anyi ɖaa la, mele mía si le afii o, ke míele mɔ kpɔm na du si lava va
eya ta mina míatsɔ kafukafuvɔsa na mawu ɣesiaɣi to yesu dzi, kafukafu siwo nye kutsetse tso nuyi siwo ʋua yesu ƒe ŋkɔ me la me
migaŋlɔ nyuiwɔwɔ be o eye miama nu kple mia nɔewo elabena vɔsa siawo tɔgbie dzea mawu ŋu
miɖo to miaƒe kplɔlawo eye miwɔ ɖe nu siwo wogblɔ na mi la dzi elabena wole mia ta kpɔm abe ame siwo wòle be woana akɔnta mawu tso woƒe dɔwɔna ŋu ene
miɖo to wo ale be woƒe dɔwɔwɔ nanye dzidzɔ na wo eye mazu agba na wo o; elabena ne ele alea la, manye kpekpeɖeŋu aɖeke na miawo hã o
mido gbe ɖa ɖe mía ta ɣesiaɣi
míeka ɖe edzi be dzitsinya nyui le mía si eye míedina be míanɔ agbe bubutɔe ɣesiaɣi le nu sia nu me
medi vevie be maƒoe ɖe mia nu tɔxɛ be miado gbe ɖa be woaɖe asi le ŋutinye na mi kpuie
ŋutifafa ƒe mawu la, ame si to nubabla mavɔ ƒe ʋu la me kplɔ míaƒe aƒetɔ yesu kristo alẽkplɔla gã la do goe tso ame kukuwo dome la,
natsɔ nu nyui sia nu nyui akpe ɖe mia ŋuti le eƒe lɔlɔ̃nuwɔwɔ ta eye wòawɔ nu si dze eŋu la le mía me to yesu kristo dzi, ame si ko tɔ anye ŋutikɔkɔe tso mavɔ me yi mavɔ me
amen
nɔvi lɔlɔ̃awo, mele eƒom ɖe mia nu be mialé to ɖe nye dzideƒonamenyawo ŋu elabena agbalẽ kpui aɖe koe wònye meŋlɔ na mi
medi be mana mianya be woɖe asi le mía nɔvi timoteo ŋu
ne eva ɖo afi sia kaba la, nye kplii míava kpɔ mi ɖa
mido gbe na miaƒe kplɔlawo katã kple mawu ƒe ameawo katã
nɔvi siwo tso italia hã do gbe na mi
amenuveve nanɔ anyi kple mi katã
agbalẽ sia tso yakobo, mawu kple aƒetɔ yesu kristo ƒe dɔla, gbɔ na yudatɔ kristotɔ siwo kaka ɖe xexeame godoo
mele gbe dom na mi katã
nɔvi lɔlɔ̃awo, ne dodokpɔ ƒomevi geɖewo tu mi la mibui dzidzɔ sɔŋ,
elabena mienyae bena miaƒe xɔse ƒe dodokpɔ hea dzidodo vanɛ
ele be dzidodo nawu eƒe dɔ nu ale be miatsi azu blibo eye naneke mahiã mi o
ne ame aɖe hiã nunya la nebia mawu ame si naa ame sia ame faa kple dɔmekɔkɔ eye mawu anae fɔbubumanɔmee
gake ne ebia la ele nɛ be wòaxɔe ase ɖikekemanɔmee elabena ame si kea ɖi la le abe ƒutsotsoe si ya ƒona yina gbɔna la ene
ame ma megasusu be yeaxɔ naneke tso aƒetɔ la gbɔ o
elabena enye dzime eve susula eye meli ke le nu siwo katã wowɔna la me o
nɔvi si mele nɔƒe kɔkɔ aɖeke o la neƒo adegbe be wodo ye ɖe dzi
ke ame si si kesinɔnuwo le la neƒo adegbe be yemenye naneke o elabena enu ava yi abe seƒoƒo le gbe dzi ene
elabena ɣe dzena eye ɣe la ƒe ŋusẽ naa gbe yrɔna eye eƒe seƒoƒo duduna, ale wòbua eƒe anidzedze
nenema ke kesinɔtɔ hã nu ava yi esime wòɖo eƒe agbe ƒe viviƒe
woayra ame si doa dzi le tetekpɔ me elabena ne enɔ te va se ɖe nuwuwu la axɔ agbefiakuku esi ƒe ŋugbe mawu do na ame siwo lɔ̃nɛ
ne wote ame aɖe kpɔ la megagblɔ be, “mawu le teyem kpɔ o
” elabena womate ŋu atsɔ nu vɔ̃ɖi ate mawu kpɔ alo eya ŋutɔ hã nate ame aɖeke akpɔ o
ke boŋ ame sia ame ƒe didi vɔ̃woe tenɛ kpɔna eye woblea enu hehenɛ dzonae
emegbe la didi vɔ̃ la fɔa fu hedzia nu vɔ̃ eye ne nu vɔ̃ tsi nyuie la edzia ku
nɔvi lɔlɔ̃awo, migana woable mi o
nunana nyui kple nunana deblibo ɖe sia ɖe dziƒoe wòtsona, tso dziƒokekeli ƒe fofo la gbɔ, ame si metrɔna abe ale si vɔvɔlĩ trɔnae ene o
enye eƒe lɔlɔ̃nu be wòadzi mí to nyateƒe ƒe nya la me ale be míanye eƒe nuwɔwɔwo katã ƒe kutsetse gbãtɔ
nɔvinye lɔlɔ̃awo, milé ŋku ɖe nu sia ŋu be
ame sia ame naɖe abla le nusese me, nanɔ blewu le nuƒoƒo kple dzikudodo me,
elabena ame ƒe dziku mehea dzɔdzɔenyenye ƒe agbenɔnɔ si mawu di la vanɛ o
eya ta miɖe ŋutilãmeɖiƒoƒowo katã ɖi kple nu vɔ̃ɖi wɔwɔ si bɔ ɖe mia dome la ɖi, eye miatsɔ ɖokuibɔbɔ axɔ nya si wodo ɖe mia me esi si ŋusẽ le be wòaɖe miaƒe luʋɔwo
miganye nya la selawo ko ahanɔ mia ɖokuiwo blem o, ke boŋ miwɔ ɖe nu si nya la gblɔ dzi
elabena ame aɖe si se nya la eye mewɔ ɖe edzi o ɖi ame aɖe si kpɔ eƒe mo le ahuhɔ̃e me,
ke esi wodzo le ahuhɔ̃ea gbɔ la megaɖo ŋku ale si eƒe dzedzeme le la dzi o
ke ame si dzroa mawu ƒe se si de blibo, si naa ablɔɖe ame la me tsitotsito ɣesiaɣi eye meŋlɔa nu si wòsrɔ̃ la be o ke boŋ wòwɔa edzi la woayrae le nu si wòwɔna la me
ne ame aɖe gblɔ be yenye xɔsetɔ ke mede ga eƒe aɖe o la le eɖokui blem eye eƒe xɔse la hã nye dzodzro
xɔse si mía mawu fofo la xɔna abe esi le dzadzɛ eye kpɔtsɔtsɔ mele eŋu o lae nye esi be
woakpɔ tsyɔ̃eviwo kple ahosiwo dzi le woƒe xaxa me, eye be amea maƒo ɖi eɖokui kple xexemenuwo o
nɔvinye lɔlɔ̃awo, abe ame si xɔ míaƒe ŋutikɔkɔe ƒe aƒetɔ, yesu kristo, dzi se ene la, migakpɔ ame ŋkume o
mítsɔe be ame aɖe va míaƒe sɔleme eye wòdo sikasigɛ nyuitɔ heta avɔ xɔasi eye ame dahe si do awu vuvu hã ge ɖe sɔlemexɔa me
ne mietsɔ bubu tɔxɛ na ame si do awu xɔasi la hegblɔ nɛ be, “va nɔ teƒe nyui sia,” gake miegblɔ na ame dahe la be “wò ya nɔ tsitre ɖe afi ma” alo “bɔbɔ nɔ anyigba le nye afɔnu,” la
ɖe miede vovo ameawo me le mia dome eye mieva zu ʋɔnudrɔ̃la siwo me susu vɔ̃ɖiwo le o mahã?
nɔvinye lɔlɔ̃tɔwo, miɖo tom
đe mawu metia ame siwo xexemetɔwo buna be wonye ame dahewo la be woanye kesinɔtɔwo le xɔse me eye be woanyi fiaɖuƒe si ŋugbe wòdo na ame siwo lɔ̃nɛ la ƒe dome o mahã?
ke miawo la miedzu ame dahewo
đe menye kesinɔtɔwoe le miabam oa?
đe menye woawoe le ɖi ƒom ame si ŋu bubuŋkɔ le, ame si tɔ mienye la oa?
ne mielé fiasedede si le mawunya me esi gblɔ be, “lɔ̃ hawòvi abe wò ŋutɔ ɖokuiwò ene,” ɖe asi la miele nu dzɔdzɔetɔ wɔm
ke ne miele ame ŋkume kpɔm la miewɔ nu vɔ̃ eye se la bu fɔ mi be mienye sedzidalawo
ame si wɔa mawu ƒe sewo katã dzi, gake wòda le ɖeka pɛ dzi la, eda le wo katã dzi
elabena ame si de se be, “mègawɔ ahasi o” la eya kee de se be, “mègawu ame o
” eya ta ne mèwɔ ahasi o, gake nèwu ame la, ènye sedzidala
miaƒe nuƒo kple agbenɔnɔ naɖee fia be wole ʋɔnu drɔ̃ ge mi kple se si naa ablɔɖe
elabena ʋɔnudɔdrɔ̃ si me nublanuikpɔkpɔ mele o la woatsɔ na ame si mekpɔa nublanui o
nublanuikpɔkpɔ ɖua ʋɔnudɔdrɔ̃ dzi
nɔvinye lɔlɔ̃awo, viɖe ka wòanye ne ame aɖe gblɔ bena xɔse le ye si evɔ la dɔwɔwɔ mekpe ɖe eŋu o? đe xɔse sia tɔgbi ate ŋu aɖea?
mítsɔe be nɔviŋutsu alo nɔvinyɔnu aɖe li esi si avɔ kple gbe sia gbe ƒe nuɖuɖu mele o
ne mia dometɔ aɖe agblɔ nɛ be, “heyi, medi dzɔgbenyui na wò, de dzo lãme eye naɖi ƒo nyuie,” evɔ mehewɔ naneke le eƒe ŋutilãmehiahiãwo ŋuti o la, viɖe kae wonye?
nenema kee, nye xɔse ŋutɔ hã
ne dɔwɔwɔ mekpe ɖe eŋu o la enye nu kuku
ke ame aɖe agblɔ dzideƒotɔe be, “wò la xɔse le asiwò ke nye la dɔwɔwɔwo le asinye
” fia wò xɔse si ŋu dɔwɔwɔwo mekpe ɖo o lam eye nye hã maɖe nye xɔse afia wò to dɔ siwo mewɔna la me
èxɔe se be mawu ɖeka koe li, enyo gake gbɔgbɔ vɔ̃wo hã xɔe se nenema eye wodzona nyanyanya kple vɔvɔ̃
wò bometsila, ɖe nèle kakaɖedzi dim hafi anya be xɔse, dɔwɔwɔmanɔmee nye xɔse kuku oa?
đe womebu mía tɔgbui, abraham, be enye dzɔdzɔetɔ le nu si wòwɔ esi wòtsɔ via isak be yeasa vɔe na mawu oa?
edze ƒaã be eƒe xɔse kple dɔwɔwɔwo sɔ ɖekae ale be eƒe xɔse de blibo to nu si wòwɔ la me
esia wɔ ɖe mawunya si gblɔ be, “abraham xɔ mawu dzi se eye wòto esia me zu ame dzɔdzɔe” la dzi eya ta woyɔe be mawu xɔlɔ̃
edze ƒãa be menye ame ƒe xɔse ɖeɖe koe wotsɔna tsoa afia o ke boŋ dɔ siwo wòwɔ hã kpena ɖe eŋu
nenema ke ɖe womebu rahab gbolo la gɔ̃ hã be enye dzɔdzɔetɔ le nu si wòwɔ esi wòɣla ŋkutsala siwo dze egbɔ eye wòna woto mɔ bubu dzo oa?
ale si ŋutilã, gbɔgbɔmanɔmee nye nu kuku la nenema ke xɔse, dɔwɔwɔmanɔmee hã nye nu kuku
nɔvinye lɔlɔ̃awo, mia dometɔ geɖewo megabu wo ɖokuiwo nufialawoe o, elabena mienyae be mí ame siwo nye nufialawo la woadrɔ̃ ʋɔnu mí vevie wu ame bubuwo
elabena mía dometɔ ɖe sia ɖe daa vo le mɔ geɖewo nu
ne ame aɖe medaa vo le nuƒoƒo me o la eyae nye ame si de blibo ale wòtea ŋu dea ga eƒe ŋutilã blibo la
numega sue si míedea sɔwo ƒe nume la, eyae nana be woɖoa to mí eye míetea ŋu trɔa lã bliboa ɖe afi sia afi
mítsɔ tɔdziʋu gãwo abe kpɔɖeŋu ene
togbɔ be wololo gã eye ya sesẽwoe hea wo hã la, kuɖɔ sue aɖe si le ʋua gɔme lae kuɖɔɖola la zãna tsɔna trɔa tɔdziʋu gã la ƒe mo ɖe afi sia afi si wòdi be tɔdziʋu gã la nayi
nenema ke ame ƒe aɖe nye ŋutinu sue aɖe ko gake etea ŋu ƒoa adegbe gã
mikpɔ ale si dzoxi sue aɖe tea ŋu tɔa dzo ave gãwoe la ɖa
aɖe ŋutɔ hã nye dzo; enye xexeme vɔ̃ɖi le ŋutinuwo dome
egblẽa ameti blibo la dome
etɔa dzo amea ƒe agbemɔzɔzɔ blibo la eye mlɔeba la wotɔa dzo eya ŋutɔ hã le dzo mavɔ ʋe me
amegbetɔ ate ŋu amla lã ɖe sia ɖe ƒomevi, xeviwo, nutatawo kple tɔmelãwo siaa,
gake ame aɖeke mate ŋu amla ame ƒe aɖe o
enye aɖi vɔ̃ɖi si dzi womate ŋu aɖu o
mietsɔa míaƒe aɖe kafua míaƒe aƒetɔ kple mawu eye míegatsɔa aɖe ma ke ƒoa fi dea amegbetɔ si wowɔ ɖe mawu ƒe nɔnɔme me
kafukafu kple fiƒode dona tsoa ame ƒe nu ɖeka ma ke me
ke, nɔvinyewo, le nyateƒe me la, mele be wòanɔ alea o
đe vudo ɖeka ma ate ŋu adzi tsi vivi kple dzetsia?
nɔvinyewo, ɖe gboti ate ŋu atse amikutsetsewo, alo wainka ate ŋu atse gbotitsetsewoa? gbeɖe, dzetsivudo hã mate ŋu adzi tsi vivi o
ame kae nye nunyala kple nugɔmesela le mia dome? neɖee fia to agbe nyui nɔnɔ kple dɔwɔwɔ siwo wowɔ le ɖokuibɔbɔ si tsoa nunya gbɔ la me
ke ne miaƒe dzi yɔ fũu kple ŋuʋaʋã vɔ̃ɖi kple ɖokuitɔdidi la, esia meganye adegbe mianɔ ƒoƒom alo agbe nyateƒe la o
”nunya” sia tɔgbi metso dziƒo o, ke boŋ etso anyigba dzi afi eye wònye nu si tso abosam gbɔ eye eŋuti mekɔ o
elabena afi si ŋuʋaʋã kple ɖokuitɔdidi vivivo le lae, masɔmasɔ kple nu vloe ɖe sia ɖe wɔwɔ nɔna
ke nunya si tso dziƒo la, gbã la, ele dzadzɛ eye wòlɔ̃a tomefafa, efana na ame bubuwo, ebɔbɔa eɖokui, eye wòyɔ fũu kple nublanuikpɔkpɔ
kpe ɖe esiawo ŋuti la, etsea ku nyuiwo, medea ame dzi o eye wòwɔa nu si le eteƒe
ŋutifafame siwo ƒãa ŋutifafa la, xaa dzɔdzɔenyenye ƒe kutsetse
nu kae hea avuwɔwɔ kple dzrewɔwɔ vaa mia dome? đe menye miaƒe dzimedidi siwo le aʋa wɔm le mia me lae oa?
miedia nu gake miekpɔnɛ o, miewua ame, xɔa eƒe nuwo, gake nu si dim miele la masu mia si o
miewɔa dzre eye miewɔa avu hã gake nuawo mesua mia si o, elabena miebiaa mawu o
ne miebia la, miaƒe asi mesua edzi o, elabe miebia kple susu vɔ̃ɖi, miebia nu siwo miawɔ yakayaka na mìa ɖokuiwo
mi ahasiwɔlawo! đe mienya be ne miedze xɔlɔ̃ kple xexeame la ekema mielé fu mawu oa? ame sia ame si dze xɔlɔ̃ xexeame la nye mawu ƒe futɔ
alo ɖe miesusu be dzodzroe mawunya gblɔ be gbɔgbɔ si wòde mía me la ʋãa ŋu veviea?
ke ena amenuveve geɖe mí
esia ta mawunya gblɔ be, “mawu tsia tre ɖe dadalawo ŋu ke evea ame siwo bɔbɔa wo ɖokui ɖe anyi la nu
”
eya ta mibɔbɔ mia ɖokuiwo ɖe mawu te
mitsi tre sesĩe ɖe abosam ŋuti ekema asi le mia nu
mite ɖe mawu ŋu kpokploe eye eya hã atsɔ ɖe mia gbɔ
mi nu vɔ̃ wɔlawo miklɔ miaƒe asiwo, eye mi ame siwo nye dzime eve susulawo la miklɔ miaƒe dziwo me
milé blanui, mifa konyi eye mifa avi
mina miaƒe nukoko nazu konyifafa, eye miaƒe dzidzɔkpɔkpɔ nazu blanuiléle
mibɔbɔ mia ɖokui na aƒetɔ la ekema ado mi ɖe dzi
nɔviwo, migagblẽ mia nɔewo ŋu o, ame si gblẽ nɔvia ŋu alo drɔ̃ ʋɔnui la, tsi tsitre ɖe se la ŋu hedrɔ̃ ʋɔnui
ne èdrɔ̃ ʋɔnu se la la, mèle edzi wɔm o ke boŋ ènɔ ʋɔnudrɔ̃zikpui dzi hele ʋɔnu drɔ̃mii
senala kple ʋɔnudrɔ̃la ɖeka koe li, ame si tea ŋu ɖea ame eye wotsrɔ̃a ame hã
ke wò la, ame kae nènye be nãdrɔ̃ ʋɔnu hawòvi?
azɔ la miɖo to afii, mi ame siwo le gbɔgblɔm be, “egbe alo etsɔ míayi du sia alo ekemɛ me, anɔ anyi ƒe ɖeka, atsa asi eye míakpɔ ga
”
nu ka ta? elabena mienya nu si ava dzɔ etsɔ si gbɔna gɔ̃ hã o
nu kae miaƒe agbe nye? miele abe afu si dona ɣeyiɣi kpui aɖe eye wògabuna la ene
ke boŋ migblɔ bena, “nenye aƒetɔ la ƒe lɔlɔ̃nu la, míanɔ agbe eye míawɔ nu sia kple ekemɛ
”
ke nu si miewɔna la nye dada kple ɖokuidodo ɖe dzi ƒuƒlu
adegbeƒoƒo siawo tɔgbi katã nye nu vɔ̃
eya ta ne ame aɖe nya nu nyui si wòle be wòawɔ gake mewɔe o la, ewɔ nu vɔ̃
azɔ la mi kesinɔtɔwo, miɖo to afii, mido ɣli eye mifa avi, le fukpekpe si gbɔna mia dzi va ge la ta
miaƒe kesinɔnuwo nyunyɔ eye agbagblaʋui ɖu miaƒe avɔ nyuiwo keŋkeŋ
miaƒe sika kple klosalowo lé ɣebia eye woƒe ɣebialéle sia nye ɖaseɖiɖi si tsi tre ɖe mia ŋu hele miaƒe ŋutilã ɖum abe dzo ene
mieha kesinɔnuwo dzra ɖo fũu le ŋkeke mamlɛawo me
mikpɔ ɖa, dɔwɔla siwo ŋlɔ miaƒe agblewo me eye miegbe fexexe na wo la, le avi fam ɖe mia ŋuti
nenema ke ame siwo xa nu na mi le agble me la ƒe ɣlidodo va ɖo to me na aƒetɔ ŋusẽkatãtɔ la
mienɔ xexea me le agbeɖuɖu blibo me eye mietsɔ mia ɖokuiwo de vivisese geɖe me
mienyi mia ɖokuiwo heda ami le wuwuŋkeke la lalam
miebu fɔ amewo eye miewu ame maɖifɔ siwo metsi tre ɖe mia ŋu o
eya ta, nɔvinyewo, migbɔ dzi ɖi blewu va se ɖe aƒetɔ la ƒe vava
mienya ale si agbledela lalana na eƒe agblemenukuwo be woatse ku, eye wògbɔa dzi ɖi na adametsi kple kelemetsi
alea ke wòle be miawo hã miagbɔ dzi ɖii eye mianɔ tsitre sesĩe elabe aƒetɔ la ƒe vava ɖo vɔ
nɔviwo, migalĩ liʋiliʋĩ le mia nɔewo ŋu o, ne menye nenema o la woadrɔ̃ ʋɔnu mi
ʋɔnudrɔ̃la la ƒe afɔ le ʋɔtru la nu
nɔviwo, mina nyagblɔɖila siwo gblɔ mawu ƒe nya na amewo le aƒetɔ la ƒe ŋkɔ me la nanye kpɔɖeŋu na mi le fukpekpewo me
abe ale si wòle nyanya me na mi ene la, míebua ame siwo do dzi le xaxawo me la be wonye yayramewo
miese hiob ƒe dzidodo le fukpekpe me ƒe nyawo, eye mienya ale si aƒetɔ la wɔ nɛ le nuwuwu
aƒetɔ la nye dɔmenyotɔ kple nublanuikpɔla gã aɖe
gawu la, nɔvinyewo, migata nu o, eɖanye kple anyigba loo dziƒo alo nu bubu aɖeke o
miaƒe ẽ nanye ẽ eye miaƒe o nanye o, nemenye nenema o la miadze na ʋɔnudɔdrɔ̃
mia dometɔ aɖe le fu kpema? nedo gbe ɖa
mia dometɔ aɖe le dzidzɔ kpɔma? nedzi kafukafuhawo
ame aɖe le dɔ lém le mia domea? neyɔ hanunɔlawo ne woado gbe ɖa ɖe eta eye woasi ami nɛ le aƒetɔ la ƒe ŋkɔ me
eye gbe si wodo ɖa le xɔse me la ana be amea ƒe lãme nasẽ, eye aƒetɔ la afɔe ɖe tsitre
ne ewɔ nu vɔ̃ hã la, woatsɔe akee
eya ta miʋu miaƒe nu vɔ̃wo me na mia nɔewo eye miado gbe ɖa ɖe mia nɔewo ta be miaƒe lãme nasẽ
ame dzɔdzɔe ƒe gbedodoɖa nu sẽna eye wòwɔa dɔ
eliya nye amegbetɔ abe míawo ke ene
edo gbe ɖa vevie be tsi nagadza o, eye tsi medza o ƒe etɔ̃ kple afã sɔŋ
emegbe la egado gbe ɖa, dziƒo nu ʋu eye tsi dza ale be anyigba gatse eƒe kutsetsewo
nɔvinye lɔlɔ̃awo, ne mia dometɔ aɖe tra tso nyateƒe la gbɔ eye ame aɖe kplɔe gbɔe la,
nenya esia be
ame si na nu vɔ̃ wɔla trɔ tso eƒe mɔ vɔ̃ dzi la, aɖee tso ku me eye woatsɔ nu atsyɔ nu vɔ̃ gbogbo aɖewo dzi
yesu kristo ƒe apostolo, ŋlɔ ɖo ɖe
mawu ƒe ametiatia siwo nye amedzrowo le xexea me, ame siwo kaka ɖe ponto, galatia, kapadokia, asia kple bitinia nutomewo me,
ame siwo wotia le mawu, fofo la, ƒe nunyanyaɖi nu, to gbɔgbɔ la ƒe ŋutikɔklɔ ƒe dɔwɔwɔ me, hena toɖoɖo yesu kristo kple eƒe ʋuhehlẽ la me
amenuveve kple ŋutifafa nanye mia tɔ le agbɔsɔsɔ me
woakafu mawu, ame si nye míaƒe aƒetɔ yesu kristo fofo! le eƒe nublanuikpɔkpɔ sɔ gbɔ la ta wòna gbugbɔgadzi mí ɖe mɔkpɔkpɔ gbagbe me to yesu kristo ƒe tsitretsitsi tso ame kukuwo dome me
eye wòtsɔ domenyinu si magblẽ o, si malũ xe alo aklo o la na mí, domenyinu si wodzra ɖo ɖe dziƒo na mi,
ame siwo ŋu wotɔ kpɔ ɖo kple mawu ƒe akpoxɔnu to xɔse me, va se ɖe esime woaɖe ɖeɖe si wodzra ɖo na nuwuwuɣeyiɣiwo la afia
togbɔ be fifia ele na mi be miaxa nu le dodokpɔ ƒomevi geɖewo me hena ɣeyiɣi ʋee aɖewo hã la, miele dzidzɔ manyagblɔ kpɔm le mɔkpɔkpɔ sia ta
esiawo va mia dzi ale be miaƒe xɔse, si xɔ asi wu sika, si gblẽna evɔ wololoe le dzo me hafi, be woakpɔ miaƒe xɔse be enye nyateƒetɔ, ale wòahe kafukafu, ŋutikɔkɔe kple bubu vɛ, ne woɖe yesu kristo fia
togbɔ be miekpɔe kpɔ o hã la, mielɔ̃e, eye togbɔ be miele ekpɔm fifia o hã la, miexɔ edzi se eye dzidzɔ manyagblɔ, si ŋuti ŋutikɔkɔe le la yɔ mia me fũu,
elabena miele miaƒe xɔse ƒe taɖodzinu si nye miaƒe luʋɔwo ƒe ɖeɖekpɔkpɔ la xɔm
đeɖe sia tae nyagblɔɖila siwo ƒo nu tso amenuveve si le mia dzi va ge ŋuti la ku nugɔme vevie kple beléle tɔxɛ,
hedze agbagba be woanya ɣeyiɣi kple nudzɔdzɔ si kristo ƒe gbɔgbɔ si le wo me la le asi fiamii, esi wògblɔ nya ɖi tso kristo ƒe fukpekpewo kple ŋutikɔkɔe si akplɔe ɖo la ŋuti
woɖee fia wo be menye woawo ŋutɔ ɖokuiwo subɔm wole o, ke boŋ miawoe, esi woƒo nu le nu siwo wogblɔ na mi azɔ la ŋuti to ame siwo gblɔ nyanyui la na mi to gbɔgbɔ kɔkɔe si wodɔ ɖa tso dziƒo la dzi
mawudɔlawo gɔ̃ hã di vevie be woakpɔ nu siawo me
eya ta, midzra miaƒe tamesusuwo ɖo hena afɔɖeɖe, miɖu mia ɖokuiwo dzi, mitsɔ miaƒe mɔkpɔkpɔ katã da ɖe amenuveve si woana mi ne woɖe yesu kristo fia la dzi
abe vi ɖotowo ene la, migadze dzodzro vɔ̃ siwo nɔ mia me esi mienɔ agbe le numanyamanya me la yome o
ke boŋ, abe ale si ame si yɔ mi la le kɔkɔe ene la, miawo hã minɔ kɔkɔe le nu sia nu si miewɔna la me,
elabena woŋlɔ ɖi be, “minɔ kɔkɔe, elabena nye la mele kɔkɔe
”
esi mieyɔa fofo si drɔ̃a ʋɔnu ame sia ame ƒe dɔ eye mekpɔa ame ŋkume o la, minɔ agbe abe amedzrowo ene le afii le vɔvɔ̃ kɔkɔe me
elabena mienyae bena menye sika kple klosalo si gblẽna lae wotsɔ xe fe ɖe mia ta heɖe mi tso yakagbe si mia fofowo gblẽ ɖi na mi la me o,
ke boŋ kple kristo ƒe ʋu xɔasi, ame si nye alẽvi si ŋuti mokaka kple kpɔtsɔtsɔ mele o
wotiae hafi wova wɔ xexeame gake woɖee fia le ɣeyiɣi mamlɛatɔ siawo me le mia ta
to eya amea dzi miexɔ mawu dzi se, ame si fɔe tso ame kukuwo dome, hetsɔ ŋutikɔkɔe ɖɔnɛ, ale miaƒe xɔse kple mɔkpɔkpɔ le mawu me
azɔ esi miekɔ mia ɖokuiwo ŋu to toɖoɖo nyateƒea me be lɔlɔ̃ sime alakpa mele o la nanɔ mia si na mia nɔviwo ŋuti la, milɔ̃ mia nɔewo vevie tso dzi me ke
elabena wogbugbɔ mi gadzi, menye tso ku gbegblẽ me o, ke boŋ tso ku magblẽmagblẽ me, to mawu ƒe nya si le agbe eye wònɔa anyi tegbetegbe la me
elabena, “amegbetɔwo katã le abe gbe ene, eye woƒe atsyɔ le abe seƒoƒo le gbeme ene, gbe ƒuna eye seƒoƒo yrɔna, gena,
ke aƒetɔ la ƒe nya nɔa anyi yi ɖe mavɔ me
” ke esiae nye nya si wogblɔ na mi
eya ta miɖe vɔ̃ɖoɖo ɖe ame ŋu kple beble katã ɖa le mia ɖokuiwo ŋu, nenema ke nye, alakpanuwɔwɔ, ŋubiabiã kple ameŋugbegblẽ ƒomevi ɖe sia ɖe ɖa
eye abe vidzĩewo ene la, midi gbɔgbɔ me notsi vevie ale be to esia dzi miatsi le miaƒe ɖeɖe la me,
esi azɔ mieɖɔe kpɔ, henya be aƒetɔ la nyo
esi mieva eya amea sinye kpe gbagbe, kpe si amewo gbe, evɔ mawu tiae eye wòxɔ asi nɛ ŋutɔ la,
miawo hã, abe kpe gbagbewo ene la, wotsɔ mi le gbɔgbɔ me xɔ tumii be mianye osɔfo kɔkɔewo, ame siwo asa gbɔgbɔ me vɔ siwo dze mawu ŋu la to yesu kristo dzi
elabena wogblɔ le mawunya me be, “kpɔ ɖa mele kpe aɖe ɖom ɖe zion, dzogoedzikpe si wotia eye asixɔxɔ le eŋu, ame si atsɔ eƒe mɔkpɔkpɔ ada ɖe edzi la, ŋu mele ekpe ge akpɔ gbeɖe o
”
azɔ la hena mi ame siwo xɔse la, kpe sia nye kpe xɔasi na mi
ke na ame siwo mexɔe se o la, “kpe si xɔtulawo gbe la, eyae va zu dzogoeɖokpe,
kpe si naa amewo klia nu eye wònye agakpe si naa wodzea anyi,” woklia nu elabena wogbe toɖoɖo nyanyui la, esi hã nye nu si woɖo wo ɖi na
ke miawo la mienye ame tiatiawo, fia kple osɔfowo, dukɔ kɔkɔe, ame siwo nye mawu ŋutɔ tɔ, be miaɖe gbeƒã ame si yɔ mi tso viviti me va eƒe nuku kekeli me la ƒe kafukafu
tsã la mienye dukɔ o, ke azɔ la, miezu mawu ƒe dukɔ, tsã la womekpɔ nublanui na mi o, ke azɔ la wokpɔ nublanui na mi
nɔvi veviwo, mele eƒom ɖe mia nu be, abe amedzrowo kple mɔzɔlawo le xexeame ene la, be miaɖe ɖa xaa tso dzodzro vɔ̃ siwo wɔa aʋa kple miaƒe luʋɔ la gbɔ
minɔ agbe dzadzɛ le trɔ̃subɔlawo dome ale gbegbe be, togbɔ be wotsoa mia nu be miewɔ vɔ̃ hã la, woakpɔ miaƒe dɔ nyuiwo eye woakafu mawu le ŋkeke si dzi wòava asra mí akpɔ
le aƒetɔ la ta la, mibɔbɔ mia ɖokuiwo na dziɖuɖu si woɖo anyi ɖe amegbetɔwo dome, eɖanye fia la, abe ŋusẽtɔ kɔkɔtɔ kekeake ene,
alo gɔvina siwo woɖo ɖa be woahe to na nu gbegblẽ wɔlawo eye woakafu nu nyui wɔlawo o
elabena mawu ƒe lɔlɔ̃nue wònye be, to nu nyui wɔwɔ me la miatsi bometsilawo ƒe numanyamanya ƒe nuƒoawo nu
minɔ agbe abe ablɔɖeviwo ene, gake migawɔ miaƒe ablɔɖe la ŋutidɔ abe mɔɖeɖe na nu vɔ̃ wɔwɔ ene o; minɔ agbe abe mawu ƒe dɔlawo ene
mitsɔ bubu deto na ame sia ame, milɔ̃ habɔbɔ kple xɔsetɔwo, mivɔ̃ mawu eye mitsɔ bubu na fia la
mi kluviwo la, mibɔbɔ mia ɖokuiwo na miaƒe aƒetɔwo le bubudede ame ŋu katã me, menye na esiwo nyo eye wobua mia ŋuti ɖeɖeko o, ke boŋ na esiwo nye tamesesẽtɔwo hã
elabena enye nudzeame ne ame aɖe tsɔ vevesese tsɔ fukpekpe si medze na hafi o la, le esi wònya mawu ta
gake viɖe ka wòanye na mi ne woƒo mi ɖe vɔ̃ si miewɔ la ta eye miedo dzi tsɔe? ke ne miekpe fu le nyuiwɔwɔ ta, eye miedo dzi tsɔe la enye nudzeame le mawu gbɔ
esia tae woyɔ mi vɛ ɖo, elabena kristo kpe fu ɖe mia ta, eye wògblẽ kpɔɖeŋu ɖi na mi, be miadze eyome ato eƒe afɔtoƒe
”elabena mewɔ vɔ̃ aɖeke o eye womekpɔ alakpa aɖeke le eƒe nu me o
”
esi woflɔ dzu ɖe edzi la, meɖo eŋu o, esi wokpe fu la meƒo fi de ame o
ke boŋ etsɔ eɖokui de asi na ame si drɔ̃a ʋɔnu dzɔdzɔe
ke eya ŋutɔ tsɔ míaƒe nu vɔ̃wo ɖe eƒe ŋutilã me le ati ŋuti, ale be míaku na nu vɔ̃ eye míanɔ agbe na dzɔdzɔenyenye, to eƒe abi si woxɔ me, miekpɔ dɔyɔyɔ
elabena mienɔ abe alẽ siwo tra mɔ la ene, ke azɔ la mietrɔ gbɔ va alẽkplɔla la kple miaƒe luʋɔwo dzikpɔla la gbɔ
nenema ke mi srɔ̃nyɔnuwo mibɔbɔ mia ɖokuiwo na mia srɔ̃wo ale be ne wo dometɔ aɖewo mexɔ nya la dzi se o la, to wo srɔ̃nyɔnuwo ƒe agbe ɖɔʋu nɔnɔ me la, woakpɔ ɖeɖe nya aɖeke magblɔmagblɔ na woe,
ne wokpɔ dzadzɛnyenye kple bubu si le woƒe agbe me
miaƒe tugbedzedze megatso gota lekewɔwɔ me, abe ɖa ŋɔŋɔe ƒoƒo, sikanuwo dodo kple avɔ xɔasiwo tata me ene o
ke boŋ miaƒe tugbedzedze nanye ememetɔ tugbedzedze malũxe sinye tufafa kple bɔbɔenyenye ƒe gbɔgbɔ, si xɔasi le mawu ŋkume ŋutɔ
elabena aleae nyɔnu kɔkɔe, siwo nɔ anyi le blema, esiwo tsɔ woƒe mɔkpɔkpɔ da ɖe mawu dzi la wɔa leke na wo ɖokuiwoe
wobɔbɔ wo ɖokuiwo na woawo ŋutɔ srɔ̃wo
abe ale si sara bɔbɔ eɖokui na abraham eye wòyɔe be aƒetɔ la ene
mienye vianyɔnuwo ne miewɔ nu dzɔdzɔe eye mieɖe mɔ na vɔvɔ̃ o
nenema ke, mi srɔ̃ŋutsuwo minɔ anyi kple mia srɔ̃wo le nunya me, mide bubu wo ŋu, elabena wonye gbɔdzɔgbɔdzɔtɔwo eye wonye domenyilawo kpli mi le amenuveve nunana sinye agbe si wona mi, ale be naneke maxe mɔ na miaƒe gbedodoɖawo o
mlɔeba la, mi katã minɔ anyi kple mia nɔewo le ɖekawɔwɔ me, ame nu newɔ nublanui na mi, milɔ̃ mia nɔewo abe dadaviwo ene, minyo dɔme na amewo eye mibɔbɔ mia ɖokui
migatsɔ vɔ̃ ɖo vɔ̃ teƒe alo dzudzu ɖo dzudzu teƒe o, ke boŋ miɖo teƒe na wo kple yayra, elabena esia tae woyɔ mi vɛ ɖo be mianyi yayra ƒe dome
elabena, “ame si lɔ̃ agbe eye wòdi be yeakpɔ ŋkeke nyuiwo la, nelé eƒe aɖe be magblɔ nya vɔ̃ aɖeke o, kple eƒe nu, be magblɔ beble nya aɖeke o
ele nɛ be wòaɖe asi le vɔ̃ ŋu awɔ nyui eye wòadi ŋutifafa ati eyome
elabena aƒetɔ la ƒe ŋkuwo le ame dzɔdzɔewo ŋu eye eƒe towo le te ɖe woƒe gbedodoɖa ŋu, ke aƒetɔ la tsia tsitre ɖe ame siwo wɔa nu vɔ̃ la ŋuti
”
ame kae awɔ nu vevi mi ne mietsi dzi ɖe nu nyui wɔwɔ ŋu?
ke ne miekpe fu le nu nyui wɔwɔ gɔ̃ hã me la, woayra mi
“migavɔ̃ nu si vɔ̃m wole o; dzidzi hã megaƒo mi o
”
ke le miaƒe dziwo me la, mina nɔƒe tɔxɛ kristo abe aƒetɔ kɔkɔe ene
minɔ klalo ɣesiaɣi be miaɖo nya ŋu na ame sia ame si abia mi be miagblɔ nu si ta mɔkpɔkpɔ sia le mia si ɖo
ke miwɔ esia le ɖokuibɔbɔ kple bubu me, eye miaƒe dzitsinya me nakɔ keŋkeŋkeŋ, ale be ame siwo ƒoa nu vlo le mia ŋuti le agbe nyui si nɔm miele le kristo me ta la, naɖu ŋukpe le woƒe ameŋugblẽnyawo ta
ne enye mawu ƒe lɔlɔ̃nu la, enyo be woakpe fu le nu nyui wɔwɔ ta wu ɖe vɔ̃ wɔwɔ ta
elabena kristo ku ɖe miaƒe nu vɔ̃wo ta zi ɖeka ame dzɔdzɔe, ɖe ame tovowo ta, be wòakplɔ mi ava mawu gbɔe
wowui le ŋutilã me, ke wogbɔ agbee le gbɔgbɔ me,
to ame si dzi wòyi ɖagblɔ mawunya na gbɔgbɔ siwo le gaxɔ me,
ame siwo sẽ to le blema, le esime mawu lala le dzigbɔɖi blibo me, le noa ƒe ɣeyiɣiwo me, esi wònɔ aɖakaʋua kpam
ame ʋee aɖewo koe woɖe le tsiɖɔɖɔ la me, wo katã nɔ luʋɔ enyi
ke tsiɖɔɖɔ la nye mawutsideta si miexɔ hena ɖeɖekpɔkpɔ la ƒe dzesi eye menye ɖi kɔklɔ le ŋutigbalẽ ŋue wònye o, ke boŋ adzɔgbeɖeɖe be woatsɔ dzitsinya nyui atrɔ ɖe mawu ŋui
mawu sia ɖe mi to yesu kristo ƒe tsitretsitsi me,
ame si yi ɖe dziƒo, ɖanɔ mawu ƒe nuɖusime, eye mawudɔlawo, dziɖulawo kple ŋusẽwo bɔbɔ wo ɖokui nɛ
eya ta, esi kristo kpe fu le eƒe ŋutilã me ta la, miawo hã mitsɔ nɔnɔme ma ke bla miaƒe aliwo dzii, elabena ame si kpe fu le eƒe ŋutilã me la, klã ɖa tso nu vɔ̃ gbɔ,
elabena hena eƒe agbemeŋkeke mamlɛawo le anyigba dzi la, menɔa agbe le ŋutilã ƒe nudzodzrowo nu o, ke boŋ ɖe mawu ƒe lɔlɔ̃nu nu
tsã la, miegblẽ ɣeyiɣi geɖe le nu siwo trɔ̃subɔlawo wɔna la me, esiwo nye, ahĩawɔwɔ, nudzodzro vɔ̃wo, ahatsunonowo, nuɖuɖu vivivo, aglotutu vɔ̃wo kple trɔ̃subɔsubɔ ŋunyɔtɔ
ewɔ moya na wo be miedo ɖi ɖe ŋunyɔnu ƒe tɔɖɔɖɔ sia me kpli wo o, eya ta woli kɔ dzudzu ɖe mia dzi gleglegle
ke hã la, ele na wo be woana akɔnta ame si le klalo be wòadrɔ̃ ʋɔnu agbagbeawo kple kukuawo
susu sia tae wogblɔ nyanyui la na ame siwo ku va yi xoxo la hã, ale be, togbɔ be, le woƒe agbenɔnɔ le anyigbadzi me woto ʋɔnudɔdrɔ̃ si me amegbetɔ ɖe sia ɖe tona hã la, woate ŋu ava mawu ƒe agbe la gbɔ le gbɔgbɔ me
nuwo katã ƒe nuwuwu ɖo vɔ
eya ta minɔ mo xexi eye miɖu mia ɖokui dzi, ale be miate ŋu ado gbe ɖa
ƒo nuwo katã ta la, milɔ̃ mia nɔewo vevie, elabena lɔlɔ̃ tsyɔa nu vɔ̃ ƒe agbɔsɔsɔ dzi
mixɔ mia nɔewo ɖe miaƒe aƒewo me liʋiliʋĩlilĩmanɔmee
mia dome ame sia ame natsɔ eƒe gbɔgbɔmenunana asubɔ ame bubuwoe, eye miama mawu ƒe amenuveve la anukwaretɔe le mɔ vovovowo nu
ne ame aɖe le nu ƒom la, neƒoe abe mawu gbɔe nyawo tso ene
ne ame aɖe le subɔsubɔm la, newɔe kple ŋusẽ si mawu nɛ la katã ale be le nuwo katã me la woakafu mawu to yesu kristo dzi
eya tɔe nye ŋutikɔkɔe kple ŋusẽ tso mavɔ me yi mavɔ me
amen
nɔvi veviwo, migana fuwɔme ƒe dodokpɔ si me tom miele la nawɔ nuku na mi abe nane si medzɔ kpɔ o lae le mia dzi vam ene o
ke mikpɔ dzidzɔ be mienye fukpekpe siwo me kristo to la ƒe gomekpɔlawo, ale be miaƒe dzidzɔ nagba go ne woɖe eƒe ŋutikɔkɔe fia
ne wodzu mi le kristo ƒe ŋkɔ ta la, woayra mi, elabena ŋutikɔkɔe ƒe gbɔgbɔ sinye mawu ƒe gbɔgbɔ la le mia dzi
ne miekpe fu la, migakpee abe hlɔ̃dola, fiafitɔ alo nu tovo wɔla aɖe loo, alo ame si dea nu ame bubuwo ƒe nya me la ene o
gake ne mia dometɔ aɖe akpe fu elabena enye kristotɔ la, ŋu megakpee o, ke boŋ neda akpe na mawu be woyɔ ŋkɔ sia ɖe eŋu
elabena ɣeyiɣi de be ʋɔnudɔdrɔ̃ nadze egɔme tso mawu ƒe ƒomea me; ke ne edze gɔme tso mía dzi la, ekema ale ke woahanɔ na ame siwo meɖo to mawu ƒe nyanyui la o?
eye “nenye be bebli hafi dzɔdzɔetɔ akpɔ ɖeɖe la, ekema ale ke nɔge wòle na mawumavɔ̃lawo kple nu vɔ̃ wɔlawo?”
eya ta, ame siwo kpea fu le mawu ƒe lɔlɔ̃nu nu la, netsɔ wo ɖokui de asi na wo wɔla nuteƒetɔ la eye woayi nyuiwɔwɔ dzi
nye, ame si nye hamemegã, kristo ƒe fukpekpewo ɖaseɖila kple ame si hã akpɔ gome le ŋutikɔkɔe si woaɖe fia la me la, le edom ɖe hamemegã siwo le mia dome la gbɔ be,
mianye mawu ƒe alẽha si wotsɔ de miaƒe dzikpɔkpɔ te la ƒe kplɔlawo, mikpɔ wo ta, eye menye abe dɔdeasi ko ene o, ke boŋ kple dzidzɔ kpakple lɔlɔ̃nu nyui, abe ale si mawu di tso mia si be miawɔe ene, menye kple ŋukeklẽ ɖe ga ŋuti o, ke boŋ kple subɔsubɔ ƒe didi nyui;
be miagaɖu tɔ ɖe hame si dzikpɔlawo woɖo mi la dzi o, ke boŋ mianye kpɔɖeŋu na alẽha la
ekema ne alẽkplɔlagã la ado la, miaxɔ ŋutikɔkɔefiakuku si ƒe keklẽ maklo akpɔ gbeɖe o
nenema ke mi ɖekakpuiwo, mibɔbɔ mia ɖokui na ame tsitsiwo
mido ɖokuibɔbɔ abe awu ene na mia ɖokuiwo ale be miate ŋu asubɔ mia nɔewo, elabena, “mawu tsia tre ɖe dadalawo ŋu gake ekɔa eƒe amenuveve ɖe ɖokuibɔbɔlawo dzi
”
eya ta, azɔ la mibɔbɔ mia ɖokuiwo ɖe mawu ƒe asi sesẽ la te, be ne ɣeyiɣi si woɖo la de la, wòakɔ mi ɖe dzi
mitsɔ miaƒe dzimaɖitsitsiwo katã da ɖe eya amea dzi, elabena eya amea léa be na mi
miɖu mia ɖokuiwo dzi eye mianɔ ŋudzɔ
miaƒe futɔ, satana, le tsatsam abe dzata si le gbe tem, le nu dim ne wòavuvu la ene
minɔ te ɖe enu, minɔ tsitre sesĩe le xɔse la me, elabena mienyae be mia nɔvi siwo le xexeame godoo la le fu mawo ke me tom
amenuveve katã ƒe mawu la, ame si yɔ mi va eƒe ŋutikɔkɔe mavɔ la gbɔ le kristo me, le fukpekpe sue aɖe ko megbe la, ŋutɔ aɖo mi te, ado ŋusẽ mi, ali ke mi eye wòaɖo mia gɔme anyi zã
eya tɔ lanye ŋusẽ tso mavɔ me, yi mavɔ me
amen
meŋlɔ nu kpui sia ɖo ɖe mi to nɔvi sila, ame si mebu nɔvi nuteƒewɔla la ƒe kpekpeɖeŋu me, le ŋusẽ dom mi eye kple ɖaseɖiɖi be esiae nye mawu ƒe amenuveve nyateƒe tɔ la
minɔ te sesĩe ɖe eme
mia nɔvi, sinye hame si le babilonia, si wotia kpe ɖe mia ŋu la ɖo gbe na mi vevie, nenema ke vinye marko hã do gbe na mi nyuie
mitsɔ lɔlɔ̃nugbugbɔ do gbe na mia nɔewo
ŋutifafa na mi ame siwo katã le kristo me
simon petro, yesu kristo ƒe dɔla kple apostolo, ŋlɔ na ame siwo to míaƒe mawu kple yesu kristo ƒe dzɔdzɔenyenye me la hã xɔ xɔse si xɔ asi abe mía tɔ ene
amenuveve kple ŋutifafa nanye mia tɔ le agbɔsɔsɔ blibo me to sidzedze mawu kple yesu míaƒe aƒetɔ la me
mawu ƒe ŋusẽ tsɔ nu sia nu si míehĩana na agbe kple mawusosroɖa to míaƒe sidzedze eya amea me, ame si yɔ mí to eya ŋutɔ ƒe ŋutikɔkɔe kple nyuiwɔwɔ me
to esiawo me wòtsɔ eƒe nunana gã kple ŋugbedodo xɔasi na mí, ale be to wo dzi míakpɔ gome le eƒe mawunyenye me eye míasi le gbegblẽ si dzodzro vɔ̃wo he va xexeame la nu
le susu sia ta miɖe afɔ ɖe sia ɖe be miatsɔ nyuiwɔwɔ akpe ɖe miaƒe xɔse ŋu, sidzedze nakpe ɖe nyuiwɔwɔ ŋu,
ɖokuidziɖuɖu nakpe ɖe sidzedzea ŋu, veviedodo nakpe ɖe ɖokuidziɖuɖu ŋu, mawumegbenɔnɔ nakpe ɖe veviedodo ŋu;
dɔmenyonyo na havi nakpe ɖe mawumegbenɔnɔ ŋu eye lɔlɔ̃ hã nakpe ɖe dɔmenyonyoa ŋu
elabena ne nɔnɔme siawo dzi ɖe edzi le mia me le agbɔsɔsɔ me la, woakpe ɖe mia ŋu be miaganye ŋutetemanɔŋutɔwo kple ame matsekuwo le miaƒe sidzedze míaƒe aƒetɔ yesu kristo me o
ke ne nɔnɔme mawo mele ame aɖe me o la, enye ame si mekpɔa nu dea adzɔge o eye eƒe ŋkuwo gbã eye wòŋlɔ be, be woklɔ ye ŋu tso yeƒe tsã nu vɔ̃wo me
eya ta, nɔvinyewo, midze agbagba ɖe edzi wu tsã be miakpɔ kpeɖodzi na miaƒe yɔyɔ kple tiatia
elabena ne miewɔ esiawo la, miada ƒu akpɔ o,
eye miaxɔ dzadoname tɔxɛ le míaƒe aƒetɔ kple đela, yesu kristo ƒe fiaɖuƒe mavɔ la me
togbɔ be mienya nu siawo eye mieli ke le xɔse si su mia si fifia la me hã la, manɔ ŋku ɖom wo dzi na mi ɣesiaɣi
mesusu be zi ale si mele ŋutilã ƒe agbadɔ sia me la enyo be manɔ ŋku ɖom nu dzi na mi,
elabena menyae be, esusɔ vie maɖe agbadɔ sia ɖi, abe ale si míaƒe aƒetɔ yesu kristo gblɔe nam kɔtee la ene
makpɔ egbɔ be, meɖe afɔ ɖe sia ɖe si mate ŋui be, ne meva dzo la, miaɖo ŋku nu siawo dzi ɣesiaɣi
menye gli siwo wokpa kple nunya la yome míedze esi míeƒo nu na mi tso míaƒe aƒetɔ yesu kristo ƒe ŋusẽ kple eƒe vava ŋuti o, ke boŋ míenye eƒe gãnyenye ƒe atsyɔ si míekpɔ kple ŋku la ƒe ɖasefowo
elabena exɔ bubu kple ŋutikɔkɔe tso mawu, fofo la gbɔ esi gbe aɖe ɖi tso eƒe gãnyenye ƒe ŋutikɔkɔe me, gblɔ bena, “ame siae nye vinye si gbɔ nyemelɔ̃a nu le o, esi ŋu mekpɔa ŋudzedze le
”
míawo ŋutɔ míese gbe sia esi wòɖi tso dziƒo, esi míeli kpli le to kɔkɔe la dzi
ale míegakpɔ kpeɖodzi na nyagblɔɖilawo ƒe nyawo eya ta anye nu dzeame ne mieɖo to wo, elabena ele abe ale si kekeli klẽna ɖe viviti mee ene, va se ɖe esime ŋkekea nava eye ŋukeɣletivi la naklẽ ɖe miaƒe dziwo me
gawu la, ele be miase egɔme be nyagblɔɖi aɖeke mele mawunya me, si va eme to nyagblɔɖila la ŋutɔ ƒe nyameɖeɖe me o
elabena nyagblɔɖi ƒe dzɔtsoƒe metso amegbetɔ ƒe lɔlɔ̃nu me kpɔ o, ke boŋ ame xɔa gbe tso mawu gbɔ abe ale si gbɔgbɔ kɔkɔe la kplɔ eya amea ene
gake aʋatsonyagblɔɖilawo nɔ ameawo dome abe ale si aʋatsonufialawo anɔ miawo hã domee ene
woahe nudadafiafiawo vɛ le adzame, woagbe nu gɔ̃ hã le aƒetɔwo dzi aƒetɔ si xɔ wo ƒle la gbɔ eye woahe gbegblẽ ava woawo ŋutɔ ɖokui dzii kaba ŋutɔ
ame geɖewo adze woƒe ŋukpenanuwɔwɔwo yome eye woahe nyateƒe ƒe mɔ la ade nyahehe dzodzrowo me
nufiala siawo, le woƒe ŋukeklẽ me atsɔ nya kpakpawo aɖe vi le mia ŋuti
woƒe fɔbubu le ta dzi na wo tso blema ke eye woƒe gbegblẽ medɔ alɔ̃ o
elabena ne mawu mekpɔ nublanui na mawudɔlawo esi wowɔ nu vɔ̃ o, ke boŋ eɖo wo ɖe dzomavɔ me, hede gawo ɖe ʋe globo do viviti me, be woanɔ afi ma va se ɖe ʋɔnudrɔ̃gbe;
ne metsɔe ke blema xexemetɔwo o, ke boŋ wòna tsi ɖɔ hetsrɔ̃ mawumavɔ̃la mawo, negbe dzɔdzɔenyenye ƒe gbeƒãɖela, noa, kple ame adreawo koe wòɖe;
ne ebu fɔ sodom kple gomora duawo hena dzo fia wo wozu afi, eye wòtsɔ wo wɔ kpɔdzidzee na nu si adzɔ ɖe mawumavɔ̃lawo dzi;
ne eɖe dzɔdzɔetɔ lot, ame si semanɔsitɔ mawo ƒe agbe ƒaƒã nɔnɔ ti kɔ na,
elabena esi ame dzɔdzɔe ma nɔ wo dome la, eƒe luʋɔ dzɔdzɔe la kpea fu gbe sia gbe ne ekpɔ eye wòse semanɔsigbe si nɔm ameawo le
ne ele alea la, ekema aƒetɔ la nya ale si wòaɖe mawuvɔ̃lawo tso dodokpɔwo mee eye wònya ale si wòalé mawumavɔ̃lawoe, anɔ to hem na wo va se ɖe ʋɔnudrɔ̃ŋkeke la dzi
esia nye nyateƒe, vevietɔ na ame siwo dze nu vɔ̃ ŋutilã ƒe dzodzro vɔ̃wo yome eye wodoa vlo kplɔlawo
dzideƒo kple ɖokuiŋudzedze le ame siawo me ale gbegbe be, womevɔ̃na nya vlowo gbɔgblɔ ɖe dziƒo nuwo ŋu o
togbɔ be mawudɔlawo de ŋgɔ, he sesẽ wu wo gɔ̃ hã la, wometsɔa ameŋugblẽnya tsoa nu gbagbe siawo nui le aƒetɔ la ƒe ŋkume o
gake ame siawo gblɔa busunya le nya siwo gɔme womese o la me
wole abe lã siwo si nunya mele o, nuwɔwɔ siwo wɔ nu ɖekematsɔlemetɔe kple lã siwo wodzi ko be woalé wo eye woatsrɔ̃ wo la ene
eye abe lãwo ene la, woawo hã atsrɔ̃
woaxe fe na wo kple nuveviwɔme, ɖe nu vevi si wowɔ amewo la ta
woƒe susu le dzidzɔdoname ŋutie nye be woamu aha ŋdɔkutsu dzatsɛ, wonye ɖiƒoƒo kple kpɔtsɔtsɔ gã aɖe le miaƒe habɔbɔ la ŋu, elabena wotua aglo manyatalenuwo, evɔ la wonɔa anyi ɖe kplɔ̃ ɖeka ŋu ɖua nu kpli mi
ahasiwɔwɔ xɔ ŋku dzi na wo eye womedzudzɔ nu vɔ̃ wɔwɔ gbeɖe o, wodɔna kple ame malikewo
wobi ɖe ŋukeklẽ me eye wonye dzidzime si dzi fiƒode le!
wogblẽ mɔ dzɔdzɔe la ɖi, helé beor vi, balaam ƒe mɔ tsɔ, ame si lɔ̃ vɔ̃ɖinyenye ƒe fetu
ke tedzi, lãmaƒonu, tsɔ ame ƒe gbe ƒo nui nɛ, heka mo nɛ ɖe eƒe vɔ̃ wɔwɔ ta, heɖo asi nyagblɔɖila la ƒe tsukunuwo wɔwɔ dzi
ŋutsu siawo le abe vudo siwo me tsi mele o kple afudodo si ahom lɔna ɖe nu la ene
wodzra viviti tsiɖiɖiɖi ɖo ɖi na wo
elabena wotsɔa woƒe nu gblɔa nya dzodzro, siwo me dada le, wotsɔa nu vɔ̃ ŋutilã ƒe nudzodzro vɔ̃wo heblea ame siwo si le ame vɔ̃ɖiwo nu fifi laa la nu
wodoa ablɔɖe ƒe ŋugbe na wo, esi woawo ŋutɔ nye kluviwo na anyidzedze, elabena ame nyea kluvi na nu sia nu si ɖu aƒetɔ ɖe eya amea dzi
nenye be wosi le gbegblẽ si le xexeame nu, to sidzedze míaƒe aƒetɔ kple đela yesu kristo me, evɔ wogbugbɔ gabla wo ɖe numawo ke me, heɖu wo dzi la, woƒe nuwuwu avɔ̃ɖi wu ale si wonɔ le gɔmedzedzea me
anyo na wo be womanya dzɔdzɔenyenye ƒe mɔ o, wu be woanyae eye woatrɔ megbe ade sedede kɔkɔe si wotsɔ de asi na wo
ame siawo la lododo siawo nye nyateƒe le wo ŋuti be, “avu trɔna gayia nu si wòdzɔ la gbɔ” kple, “ha si wole tsi na la gayia eƒe ba bublu dzi”
nɔvi lɔlɔ̃wo, esia nye nye agbalẽ evelia na mi
meŋlɔ wo ame evea katã na mi be woanye ŋkuɖonudzi si ade dzo mia me be miaƒe tamesusuwo nanɔ blibo
medi be miaɖo ŋku nya siwo nyagblɔɖila kɔkɔewo gblɔ na mi va yi la dzi kple se si mía aƒetɔ kple đela de na mi to miaƒe apotolowo dzi
gbã la, ele be miase egɔme be, le ŋkeke mamlɛawo me la, fewuɖulawo ava, anɔ fewu ɖum eye woadze woawo ŋutɔ ƒe nudzodzro vɔ̃wo yome
woagblɔ bena, “afi kae eƒe ‘vava’ ƒe ŋugbedodo la le? elabena tso ɣeawoɣi ke mía fofowo ku la, nu sia nu le edzi yim abe ale si wònɔ le gɔmedzedzea me ene
”
ke woɖoe koŋ heŋlɔ be be, gbe aɖe gbe ʋĩ ke wotsɔ mawu ƒe nya wɔ dziƒo eye wowɔ anyigba tso tsi me kple tsi
to tsi sia ke dzi wotsrɔ̃ xexeme si nɔ anyi ɣemaɣi le esi woxɔ beble dzi se ta
to mawu ƒe nya sia ke dzi wodzra fifi dziƒo kple anyigba ɖo na dzo, eye woɖoe da ɖi na ʋɔnudrɔ̃gbe la kple mawumavɔ̃lawo ƒe tsɔtsrɔ̃
ke nɔvi lɔlɔ̃wo, migaŋlɔ nu ɖeka sia be o, ŋkeke ɖeka le aƒetɔ la gbɔ le abe ƒe akpe ene eye nenema ke ƒe akpe le abe ŋkeke ɖeka ene
aƒetɔ la mele wɔwɔm blewublewu le eƒe ŋugbedodo la me abe ale si ame aɖewo se blewu gɔmee ene o
egbɔ dzi ɖi na mi, elabena medi be ame aɖeke netsrɔ̃ o, ke boŋ be amewo katã natrɔ dzime
ke aƒetɔ ƒe ŋkeke la ava abe fiafitɔ ene
dziƒowo nu ava yi kple gbeɖeɖe gã aɖe, woatsrɔ̃ gɔmeɖonuwo kple dzo eye anyigba kple edzinuwo katã labi keŋkeŋkeŋ
esi woatsrɔ̃ nu sia nu alea la, ame ka ƒomeviwoe wòle be mianye? ele be mianɔ mawumegbe kple agbe kɔkɔe,
esi miele mɔ kpɔm na mawu ƒe ŋkeke la, hele du dom eƒe vava
ŋkeke sia ƒe vava ana woatsrɔ̃ dziƒowo kple dzo eye emenuwo alolo le dzoxɔxɔ la me
ke le eƒe ŋugbedodo la nu, míele mɔ kpɔm na dziƒo yeye kple anyigba yeye, afi si anye dzɔdzɔenyenye nɔƒe
eya ta, nɔvi lɔlɔ̃wo, esi miele mɔ kpɔm na esia la, miɖe afɔ ɖe sia ɖe si miate ŋui la, be woakpɔ mi ɖi maƒomaƒoe, mokakamanɔŋutɔe eye mianɔ ŋutifafa me kplii
nenɔ susume na mi be, míaƒe aƒetɔ la ƒe dzigbɔɖi nye miaƒe ɖeɖe, abe ale si mía nɔvi lɔlɔ̃ paulo ŋlɔ na mi kple nunya si mawu nɛ la ene
eŋlɔ nu alea le eƒe agbalẽwo katã me eye wòƒoa nu tso nu siawo katã ŋu
nanewo le eƒe agbalẽawo me ƒe gɔmesese sesẽ, esi ame manyanuwo kple ame malikewo blua afɔ na, abe ale si wowɔna na mawunya bubuwo hã ene, hena woawo ŋutɔ ƒe tsɔtsrɔ̃
eya ta nɔvi lɔlɔ̃wo, esi mienya esia xoxo la, minɔ ŋudzɔ be ame gblẽkuwo ƒe nu tovo wɔwɔ magakplɔ mi adzoe, be miage le teƒe si mieli ke ɖo la o
ke mitsi le amenuveve kple sidzedze míaƒe aƒetɔ kple đela yesu kristo me
eya ko tɔ lanye ŋutikɔkɔe tso fifia yi ɖe mavɔmavɔ me! amen
nu si li tso xexeame ƒe gɔmedzedze ke, nu si ŋkɔ míese eye míekpɔ
nu si míekpɔ kɔtee kple míaƒe ŋkuwo, eye míawo ŋutɔ míeka asi eŋu la, eya ƒe nya míele gbeƒã ɖem na mi be, eyae nye agbenya la
agbe sia do, míekpɔe, míeɖia ɖase le eŋuti eye míeɖea gbeƒã agbe mavɔ si le fofoa gbɔ eye wòdze na mí la na mi
míeɖea gbeƒã nu si míekpɔ kple nu si míese la, na mi bene miawo hã miado fome kpli mí
eye míaƒe ƒomedodo sia li kple fofo la kple via yesu kristo
míele esia ŋlɔm ɖo ɖe mi be miaƒe dzidzɔkpɔkpɔ nade blibo
azɔ la, esia nye gbedeasi si míese tso egbɔ eye míele gbeƒã ɖemi na mi be, “mawue nye kekeli eye viviti aɖeke mele eme kura o
”
ne míegblɔ be míebɔa ha kplii gake míegale viviti me zɔm la, ekema míenye alakpatɔwo eye míele nyateƒe la dzi wɔm o
ke ne míezɔ le kekeli me abe ale si eya hã le, kekeli me ene la ekema míebɔ ha kple mía nɔewo eye yesu kristo si nye via, ƒe ʋu aklɔ míaƒe nu vɔ̃ ɖe sia ɖe ɖa le mía ŋuti
ne míegblɔ be nu vɔ̃ mele mía ŋuti o la, ekema míele mía ɖokuiwo blem eye nyateƒea mele mía me o
gake ne míeʋu míaƒe nu vɔ̃wo me la ekema mawu si nye nuteƒewɔla kple dzɔdzɔetɔ la atsɔ míaƒe nu vɔ̃wo ake mí eye wòaklɔ madzɔmadzɔnyenye katã ɖa le mía ŋuti
ne míele gbɔgblɔm kokoko be míewɔ nu vɔ̃ o la ekema míedo eya amea alakpatɔe eye eƒe nya mexɔ aƒe ɖe mía me o
vinye lɔlɔ̃awo mele esia ŋlɔm ɖo ɖe mi be miagawɔ nu vɔ̃ o
gake ne ame aɖe wɔ nu vɔ̃ la, yesu kristo si nye kɔkɔetɔ la, li na mí eye aƒo nu aʋli mía ta le fofo la gbɔ
eyae nye avulévɔsa ɖe míaƒe nu vɔ̃wo ta, eye menye míawo ɖeɖe ko tɔ tae o, ke boŋ ɖe xexeame blibo la ƒe nu vɔ̃wo hã tae
ne míewɔ ɖe eƒe sewo dzi la ekema kakaɖedzi le mía si be míenyae vavã
ame si agblɔ be “menyae,” gake mewɔ ɖe eƒe sededewo dzi o la, ame ma nye alakpatɔ eye nyateƒe mele eme o
gake ne ame aɖe wɔa eƒe nya dzi la, mawu ƒe lɔlɔ̃ de blibo le eya amea me vavã
eye aleae míawɔ anya be míele eya amea me
ame si gblɔ be yele eya amea me la, nanɔ agbe abe ale si yesu hã nɔ agbee ene
xɔ̃nye lɔlɔ̃awo, nyemele se yeye aɖeke ŋlɔm na mi le agbalẽ sia me o, ke boŋ, se xoxo ma si nɔ anyi tso gɔmedzedzea me la koe
sedede xoxo siae nye gbedeasi si miese xoxo
ke hã la, mele se yeye aɖe ŋlɔm ɖo ɖe mi, si ƒe nyateƒe le dzedzem le miawo kple eya amea me xoxo, elabena viviti la le bubum eye kekeli vavã la le keklẽm xoxo
ne ame aɖe agblɔ be yele kekeli la me gake wòléa fu nɔvia la, ekema ame sia gale viviti me kokoko
ame si lɔ̃a nɔvia la, ƒe agbenɔnɔ nye kekeli eye naneke mele eƒe agbe me si ana be woakli nu o
gake ne ame aɖe lé fu nɔvia la, ekema ame sia le viviti me eye wòzɔna le viviti me menya afi si wòɖo tae o elabena viviti la tsyɔ mo nɛ
meŋlɔe na mi, vinye lɔlɔ̃awo, elabena wotsɔ miaƒe nu vɔ̃wo ke mi le eƒe ŋkɔ la ta
meŋlɔe na mi, fofowo, elabena mienya eya ame si nɔ anyi tso gɔmedzedzea me ke
meŋlɔe na mi, ɖekakpuiwo, elabena mieɖu vɔ̃ɖitɔ la dzi meŋlɔe na mi, vinye lɔlɔ̃awo, elabena mienya fofo la
meŋlɔe na mi, fofowo, elabena mienya eya ame si nɔ anyi tso gɔmedzedzea me ke meŋlɔe na mi, ɖekakpuiwo, elabena miesẽ ŋu, mawu ƒe nya la le mia me eye mieɖu vɔ̃ɖitɔ la dzi
migalɔ̃ xexeame kple nu siwo le eme la o
ne ame aɖe lɔ̃ xexeame la ekema melɔ̃a fofo la o
elabena nu sia nu si le xexeame la metso fofo la gbɔ o ke boŋ etso xexeame
nu siawoe nye, amegbetɔ nu vɔ̃ wɔla ƒe didi vivivowo, eƒe ŋkubiabiã, kple amegbetɔ ƒe dada ɖe nu siwo le esi la dzi
xexeame kple eƒe didiwo nu ava yi gake ame si wɔa mawu ƒe lɔlɔ̃nu la nɔa agbe tegbee
vi lɔlɔ̃awo, míege ɖe gaƒoƒo mamlɛtɔ me
eye abe ale si miese xoxo be kristo ƒe futɔ la gbɔna vava ge ene la, fifi laa la, kristo ƒe futɔ geɖewo va ɖo xoxo
esiae na be míenya be gaƒoƒo alo ɣeyiɣi mamlɛtɔ ɖo
wodo go dzo le mía dome, gake le nyateƒe me la womenɔ mía dome le woƒe dziwo me o
nenye mía dometɔ wonye vavã la anye ne wotsi anyi, eye womedzo le mía gbɔ o
woƒe dzodzo fia kɔtee be wo dometɔ aɖeke menɔ mía dzi o
ke miawo la, kɔkɔetɔ la ƒe amisisi le mia dzi eye mia dometɔ ɖe sia ɖe nya nyateƒe la
nyemeŋlɔ ɖo ɖe mi esi mienya nyateƒe la ta o, ke boŋ be mienya nyateƒe la, elabena alakpa mate ŋu ado tso nyateƒe me o
ame kae nye aʋatsokala la? ame si gblɔ be menye yesue nye mesia alo ɖela la o lae
ame sia enye yesu ƒe futɔ la si gbea nu le fofo la kple vi la gbɔ
ame si gbe nu le vi la gbɔ la, menya fofo la hã o; ke ame si xɔ vi la la, eya amea xɔ fofo la hã
ke miawo la, mikpɔ egbɔ be mielé nu si miese tso gɔmedzedzea me la ɖe asi
ne miewɔ esia la ekema miayi dzi anɔ vi la kple fofo la me
eye nu si ƒe ŋugbe wòdo na mí la enye agbe mavɔ la
mele nu siawo ŋlɔm ɖo ɖe mi tso ame siwo le agbagba dzem be yewoahe mi ayi mɔtatra dzii la ŋu
ke miawo la, amisisi si miexɔ tso egbɔ la, nɔa mia me eye megahĩa be ame aɖeke nafia nu mi o, elabena eƒe amisisi la fiaa nu mi tso nuwo katã ŋuti eye esi amisisi sia nye nyateƒetɔ eye menye aʋatsotɔ o ta la, minɔ eya amea me, abe ale si wòfia mi ene
azɔ la vinye lɔlɔ̃awo minɔ agbe le eya amea me elabena kakaɖedzi anɔ mía si eye ŋu makpe mí le eŋkume le eƒe vava ŋkekea dzi o
ne mienyae be enye dzɔdzɔetɔ la akema ame sia ame si wɔa nu dzɔdzɔe la nye via
mikpɔ ale si gbegbe fofo la lɔ̃a mí ɖa be woayɔ mí be mawu viwo
nyateƒe, mawu viwoe míenye
nu si ta xexemetɔwo menya mí o lae nye be womenya eya amea o
xɔ̃nye lɔlɔ̃wo, fifia míenye mawu viwo, ke míenya nu si míava nye etsɔmegbe la haɖe o
gake míenya be ne kristo va la míanɔ abe eya amea ene elabena míakpɔe abe ale si wòle tututu ene
ame siwo katã le mɔkpɔkpɔ me alea la wɔa wo ɖokuiwo dzadze abe ale si eya hã le dzadze ene
ame sia ame si wɔa nu vɔ̃ la da sea dzi, le nyateƒe me la, nu vɔ̃ enye sedzimawɔmawɔ
ke ele nyanya me na mi be ɖe wòva be yeatsɔ míaƒe nu vɔ̃wo ayii
nu vɔ̃ aɖeke mele eya ŋutɔ ƒe agbe me o
ne ame aɖe le agbe le eya amea me la, amea meganɔa nu vɔ̃ wɔwɔ dzi atraɖii o
ne ame aɖe ganɔa nu vɔ̃ wɔwɔ dzi edziedzi la, ekema ame sia mekpɔe o loo alo nyae o
vinye lɔlɔ̃awo, migana ame aɖeke nable mi ne miatra mɔ o
ame si wɔa nu nyui la enye ame dzɔdzɔe abe ale si eya hã le dzɔdzɔe ene
ame si wɔa nu vɔ̃ la nye abosam ƒe ame elabena abosam le nu vɔ̃ wɔm tso gɔmedzedzea me ke
nu si ta mawu ƒe vi la va enye be wòagblẽ abosam ƒe nuwɔwɔwo
ame si wodzi le mawu me la meganɔa nu vɔ̃ wɔwɔ dzi o, elabena mawu ƒe kutsetse le eme
mate ŋu awɔ nu vɔ̃ o elabena wodzii tso mawu me
to esia me míedea vovototo mawu viwo kple abosam viwo dome
ame si mewɔa nu si le eteƒe o la menye mawu vi o
nenema ke ame si melɔ̃a nɔvia o la menye mawu vi o
esia enye gbedeasi si miese tso gɔmedzedzea, bena ele be míalɔ̃ mía nɔewo
miganɔ abe kain ene o
le esi wònye abosam ƒe ame ta la, ewu nɔvia
nu ka ta wòwu nɔvia? elabena, eƒe wɔnawo vɔ̃ɖi, ke nɔvia ƒe wɔnawo le dzɔdzɔe
nɔvinyewo ne xexeame lé fu mi la megawɔ nuku na mi kura o
míenya be míeto ku me yi agbe me elabena míelɔ̃a mía nɔewo
ame si melɔ̃a ame o la, gale ku ƒe asime
ame si ke léa fu nɔvia la nye amewula eye ele nyanya me na mi be agbe mavɔ meli na amewula aɖeke o
ale si yesu kristo va ku ɖe mía ta la, ɖe nu si lɔlɔ̃ nye la fia mí
eya ta ele be míawo hã míatsɔ míaƒe agbe aɖo anyi na mía nɔviwo
ne xexemenuwo le ame aɖe si fũu eye wòkpɔ nɔvia aɖe si nye hiãtɔ eye mekpɔ nublanui nɛ o la ale ke woate ŋu akpɔ mawu ƒe lɔlɔ̃ le eme?
vinye lɔlɔ̃awo migana míalɔ̃ mía nɔewo kple nya alo kple aɖe ɖeɖe ko o, ke boŋ kple nuwɔna eye le nyateƒe me
ekema esia nye ale si míenyana be míenye nyateƒe la tɔ, kple ale si míeɖea dzi ɖi le eŋkume
ɣesiaɣi si míaƒe dzitsinya bu fɔ mí elabena mawu lolo wu míaƒe dziwo eye wònya nu sia nu
nɔvi lɔlɔ̃awo, ne míaƒe dziwo mebu fɔ mí o la, dzideƒo le mía si le mawu ŋkume
eye nu sia nu si míabiae la míakpɔe elabena míewɔ eƒe sewo dzi eye míewɔ nu si dzea eŋu
eƒe sedede nye esia bena míaxɔ via yesu kristo dzi ase, eye míalɔ̃ mía nɔewo abe ale si wòde se na mí ene
ame siwo wɔa ɖe eƒe sewo dzi la nɔa agbe le eme eye eya hã nɔa wo me
eye aleae míenyana be ele agbe le mía me
míenyae to gbɔgbɔ si wòna mí la dzi
nɔvi lɔlɔ̃tɔwo, migaxɔ gbɔgbɔ ɖe sia ɖe ko dzi se o, ke boŋ mido gbɔgbɔwo kpɔ be wotso mawu gbɔ hã
elabena aʋatsonyagblɔɖila geɖewo kaka ɖe xexeame
ale miatsɔ dze si mawu ƒe gbɔgbɔe nye si
gbɔgbɔ ɖe sia ɖe si ɖe gbeƒã be yesu kristo va le ŋutilã me la, tso mawu gbɔ
ke gbɔgbɔ ɖe sia ɖe si meɖea gbeƒã yesu kristo o la metso mawu gbɔ o
esiae nye kristo ƒe futɔ ƒe gbɔgbɔ si miese be egbɔna eye fifia gɔ̃ hã la ele xexeame xoxo
vinye lɔlɔ̃awo, miawo ya la mienye mawu viwo eye mieɖu aʋatsonyagblɔɖila siawo dzi; elabena gbɔgbɔ si le mia me la tri akɔ wu esi le xexeame
wotso xexeame, eya ta woƒoa nu le xexeame ƒe nugɔmesese nu, eye xexeame ɖoa to wo
míawo ya míetso mawu gbɔ eye ame sia ame si nya mawu la, ɖoa to mí; ke ame si metso mawu gbɔ o la meɖoa to mí o
esiae na míedzea si nyateƒegbɔgbɔ kple aʋatsogbɔgbɔ
xɔ̃nye lɔlɔ̃wo, mina míalɔ̃ mía nɔewo elabena mawu gbɔe lɔlɔ̃ tsona
ame sia ame si lɔ̃a ame la wodzi tso mawu me eye wònya mawu
ame si melɔ̃a ame o la, menya mawu o elabena mawu nye lɔlɔ̃
ale si mawu ɖe eƒe lɔlɔ̃ fia le mía dome lae nye; eɖo via ɖeka hɔ̃ɔ ɖe xexeame be míanɔ agbe to eya amea me
esia enye lɔlɔ̃ vavã, menye míawoe lɔ̃ mawu o, ke boŋ le eƒe lɔlɔ̃ na mí ta wòɖo via ɖa abe avulévɔsa le míaƒe nu vɔ̃wo ta ene
xɔ̃nye lɔlɔ̃tɔwo, le ale si mawu lɔ̃ mí ta la ele be míawo hã míalɔ̃ mía nɔewo
ame aɖeke mekpɔ mawu kpɔ o, ke ne míelɔ̃ mía nɔewo la, mawu ƒe gbɔgbɔ le mía me eye eƒe lɔlɔ̃ ade blibo le mía me
míenyae bena míele agbe le eya amea me eye eya hã le mía me, elabena etsɔ eƒe gbɔgbɔ de mía me
míekpɔe eye míeɖi ɖase be fofo la ɖo via ɖa be wòanye xexeame ƒe đela
ame sia ame si aɖe gbeƒã be yesue nye mawu vi la la, mawu le eya amea me eye eya hã le mawu me
esi wòwɔ míaƒe lɔlɔ̃ wòde blibo le mía dome ale be dzideƒo nanɔ mía si le ʋɔnudrɔ̃ŋkekea dzi, elabena míaƒe agbenɔnɔ le xexe sia me sɔ kple etɔ
vɔ̃vɔ aɖeke menɔa lɔlɔ̃ me o ke boŋ lɔlɔ̃ vavãtɔ nyaa vɔvɔ̃ katã ɖa
elabena vɔvɔ̃ ku ɖe tohehe ŋu
ame si vɔ̃na la ƒe lɔlɔ̃ mede blibo o
míelɔa mía nɔewo elabena mawu tre mí lɔlɔ̃
ne ame aɖe ƒo adegbe be, “melɔ̃ mawu,” ke wòléa fu nɔvia la, enye alakpatɔ elabena ame sia ame si melɔ̃a nɔvia, ame si kpɔm wòle o la, mate ŋu alɔ̃ mawu ame si mekpɔ o
mawu ŋutɔ de se na mí be, ame si lɔ̃a mawu la nelɔ̃ nɔvia hã
ame sia ame si xɔe se be yesue nye kristo la la, wodzii tso mawu me, eye ame sia ame si lɔ̃a fofo la la, lɔ̃a via hã
esiae nye ale si míenyana be míelɔ̃a mawu viwo; to mawu lɔ̃lɔ kple eƒe seawo dziwɔwɔ me
esiae nye lɔlɔ̃ na mawu; be woawɔ eƒe seawo dzi eye eƒe sewo mesesẽ o
elabena ame si wodzi le mawu me la, ɖu xexeame dzi
míaƒe xɔsee nye nu si ɖu xexeame dzi
ame kae nye ame si ɖu xexeame dzi? ame si xɔe se be yesue nye mawu vi, la koe
yesu kristo enye ame si va to tsi kple ʋu me
meva to tsi me ɖeɖe ko o, ke boŋ to tsi kple ʋu me
eye gbɔgbɔ lae le ɖase ɖim le nu sia ŋu elabena gbɔgbɔ lae nye nyateƒe la
ame etɔ̃e le ɖase ɖim,
woawoe nye gbɔgbɔ la, tsi la kple ʋu la, eye wo katã ƒe ɖaseɖiɖi le ɖeka
míexɔa amegbetɔwo ƒe ɖaseɖiɖiwo, ke mawu ƒe ɖase si wòɖi le via ŋu la de ŋgɔ sãa wu esiawo
eya ta ame sia ame si xɔa mawu vi la dzi sena la, ɖia ɖase le eƒe dzi me
eye ame si mexɔa mawu dzi se o la ewɔ mawu aʋatsokalae elabena mexɔ ɖase si mawu ɖi le via ŋu la dzi se o
nya lae nye si be mawu na agbe mavɔ mí eye agbe mavɔ sia le via me
ame si si vi la le la agbe le esi; eye ame si si mawu vi la mele o la agbe mele esi o
mele nu siawo ŋlɔm ɖo ɖe mi ame siwo xɔ mawu vi la ƒe ŋkɔ dzi se la ale be mianya be agbe mavɔ le mia si
kakaɖedzi sia le mía si le tete ɖe mawu ŋu me be, ne míebia nu si sɔ ɖe eƒe lɔlɔ̃nu dzi la eɖoa to mí
eye ne míenyae be eɖoa to mi le, nu sia nu si míebia me la, míenyae be míaƒe asi su nu si míebiae la dzi
ne ame aɖe kpɔ be ye nɔvi wɔ nu vɔ̃ si ƒe fetu menye ku o la, nedo gbe ɖa ale be mawu naxɔe ɖe agbe
esia ku ɖe ame siwo ƒe nu vɔ̃ mehea ku vanɛ o la ŋuti
nu vɔ̃ aɖe li si hea ame yina ku me, menye nu vɔ̃ sia tɔgbe ƒe nya gblɔm mele o
nu gbegblẽ wɔwɔ ɖe sia ɖe ƒomevi nye nu vɔ̃, gake nu vɔ̃ aɖewo li siwo mehea ame yina ku mee o
minyae kɔtee bena, ne wodzi ame aɖe tso mawu me la, meganɔa nu vɔ̃ wɔwɔ dzi atraɖii o, mawu vi la ŋutɔ kpɔa eta be wònɔna dedie eye vɔ̃ɖitɔ la metea ŋu kaa asi eŋu o
míenyae be mawu viwoe míenye eye be xexeame blibo la le vɔ̃ɖitɔ la ƒe ŋusẽ te
míenyae hã bena mawu vi la va eye wòna nugɔmesese mí ale be míanya eya ame si nye nyateƒea
míele nyateƒea si nye via yesu kristo la me
eyae nye nyateƒe mawu kple agbe mavɔ la
vinye lɔlɔ̃awo, miɖe mia ɖokuiwo ɖa le legbawo gbɔ
agbalẽ sia tso hamemegã tsitsitɔ gbɔ, na hamenyɔnu lɔlɔ̃a si nye ame tiatia tɔxɛ, ame si melɔ̃na vevie la kple viawo katã
menye nye ɖekae o ke boŋ ame siwo katã dze si nyateƒe la,
le nyateƒe si le mía me eye wòanɔ mía me tegbee la ta
amenuveve, nublanuikpɔkpɔ kple ŋutifafa si tso mawu fofo la kple yesu kristo fofo la ƒe vi la gbɔ la nanɔ anyi kpli mi le nyateƒe kple lɔlɔ̃ me
enye dzidzɔ gã aɖe nam be makpɔ be viwò aɖewo le agbe nɔm le nyateƒea me abe ale si fofo la de se na míi ene
eye azɔ la, nyɔnu lɔlɔ̃a, menye se bubu aɖekee mele dedem na mi o ke boŋ esi ko miese tso gɔmedzedzea me ke, mele biabiam be mialɔ̃ mia nɔewo
lɔlɔ̃ lae nye be míawɔ ɖe eƒe sededewo dzi
abe ale si miese tso gɔmedzedzea me ene la, eƒe see nye be míanɔ agbe le lɔlɔ̃ me
ameblela geɖewo, ame siwo mexɔe se be yesu kristo va abe amegbetɔ ene le ŋutilã me o la kaka ɖe xexeame
ame siawo dometɔ ɖe sia ɖe nye ameblela kple kristo ƒe futɔ la
mikpɔ nyuie be nu si ŋu miedze agbagba le la nagage le mia si o ke boŋ, miaxɔ fetu si de blibo
ame sia ame si afia nu si to vovo tso kristo ƒe nufiafia gbɔ la, mele mawu me o
ke ame si lé kristo ƒe nufiafia me ɖe asi la le agbe le fofo la kple vi la me
ne ame aɖe va kple nufiafia si mesɔ ɖe kristo tɔ dzi o la, migado woezɔ teti hã nɛ o eye migaxɔe ɖe miaƒe aƒe me kura o
ame si xɔ ame sia la, sɔ kple eya amea le eƒe ŋutasẽnuwɔwɔwo me
nya geɖe li si madi be maŋlɔ na mi gake nyemaŋlɔe kple nuŋlɔti kple agbalẽ o
ke boŋ mele mɔ kpɔm be mava kpɔ mi ɖa eye míaɖo dze ŋkume kple ŋkume, ale be míaƒe dzidzɔkpɔkpɔ nade blibo
nɔviwò nyɔnu tiatia la ƒe viwo hã do gbe na wò nyuie
agbalẽ sia tso hamemegã tsitsi la gbɔ na xɔ̃nye gayo, ame si melɔ̃na le nyateƒe me
xɔ̃nye lɔlɔ̃a, medo gbe ɖa be nãnɔ lãmesesẽ me eye nu sia nu nadze edzi na wò nyuie abe ale si wò luʋɔ gɔ̃ hã le dedie ene
mekpɔ dzidzɔ ŋutɔ esi nɔvi aɖewo va ƒo nu tso ale si nèlé nyateƒea me ɖe asi goŋgoŋ eye nèle agbe nɔm le nyateƒe la nu la ŋu
naneke medoa dzidzɔ nam wu be, mase be vinyewo le agbe nɔm ɖe nyateƒe la nu o
xɔ̃nye lɔlɔ̃a, èle nuteƒe wɔm le nu siwo nèle wɔwɔm na nɔviawo la me, togbɔ be wonye amedzrowo na wò hã
woɖe gbeƒã na hamea katã le wò lɔlɔ̃ si nèɖe fia wo la ŋu
anyo be nãdo mɔ wo le mɔ nyuitɔ si dze mawu ŋu la nu
elabena ŋkɔ la tae wodze mɔ hele tsatsam eye womexɔ kpekpeɖeŋu aɖeke tso trɔ̃subɔlawo gbɔ o
le esia ta ehiã be miawɔ dɔmenyo na ame sia tɔgbewo ale be mí katã míawɔ dɔ ado nyateƒea ɖe ŋgɔ
meŋlɔ agbalẽ ɖo ɖe hamea, gake diotrefo ame si tsɔ eɖokui wɔ ŋgɔgbenɔlae la, meɖo to nye nyawo o
eya ta ne meva la maɖe nu siwo katã wɔm wòle la ɖe go, vevietɔ ale si wòle mía ŋu gblẽm la ta
hekpe ɖe esia ŋu la eɖea ame siwo dina be yewoaxɔ nɔviawo la le hame
xɔ̃nye lɔlɔ̃tɔ, megakpɔ nu vloe wɔwɔ ƒe kpɔɖeŋu nãwɔ o, ke boŋ srɔ̃ nu nyui wɔwɔ
ame sia ame si wɔ nu nyui la tso mawu gbɔ
ame si wɔa nu vɔ̃ la mekpɔa mawu o
ame sia ame ƒoa nu nyuie le demetrio ŋu
nyateƒea ŋutɔ hã gblɔa eƒe nya nyuie
míawo hã míeɖi ɖase nyui le eŋu, eye wò ŋutɔ enyae be míaƒe ɖaseɖiɖi nye nyateƒe
nya geɖe le asinye be maŋlɔ na wò gake nyemedi be maŋlɔe kple nuŋlɔti kple nuŋlɔtsi ɖeɖe ko o
mele mɔ kpɔm be míado go kpuie eye míaƒo nu ŋkume kple ŋkume
ŋutifafa nanɔ anyi kpli wò
nɔvi siwo katã le afi sia la do gbe na wò nyuie
do gbe na nɔvi siwo le gbɔwò la na mí ɖekaɖeka
yuda, yesu kristo ƒe dɔla kple yakobo nɔviŋutsu, ŋlɔ na ame siwo woyɔ, ame siwo mawu fofo la lɔ̃ eye kristo yesu lé wo ɖe te
amenuveve, ŋutifafa kple lɔlɔ̃ nanye mia tɔ le agbɔsɔsɔ me
nɔvi lɔlɔ̃awo, togbɔ be metsi dzi vevie be maŋlɔ nu na mi le ɖeɖe si ƒe gomekpɔlawo míenye la ŋuti hã la, edze ŋunye be maŋlɔ na mi, ado ŋusẽ mi be miaʋlĩ xɔse si wotsɔ de asi na ame kɔkɔeawo zi ɖeka hena ɣeyiɣiawo katã la ta
mele esia gblɔm elabena ame aɖewo, ame siwo ƒe ʋɔnudɔdrɔ̃ woŋlɔ da ɖi tso blema ke la va tra wo ɖokuiwo ɖe mia dome dzaa
wonye mawumavɔ̃la, siwo trɔ míaƒe mawu la ƒe amenuveve wòzu mɔɖeɖe na ŋunyɔnuwo wɔwɔ eye wogbe nu le yesu kristo, míaƒe dziɖula ɖeka hɔ̃ kple aƒetɔ la gbɔ
togbɔ be mienya esiawo katã xoxo hã la, medi be maɖo ŋku edzi na mi be aƒetɔ la ɖe eƒe dukɔ tso egipte nyigba dzi gake emegbe la, etsrɔ̃ ame siwo mexɔ edzi se o
ke mawudɔla siwo melé woƒe bubuteƒe me ɖe asi o, ke boŋ wogblẽ woawo ŋutɔ ƒe aƒe ɖi la, esiawoe wòde gae ɖe viviti me eye wotsɔ gakɔsɔkɔsɔ mavɔ de wo hena ʋɔnudɔdrɔ̃ le ŋkekegã la dzi
nenema ke, sodom kple gomora kpakple du siwo ƒoxlã wo la tsɔ wo ɖokuiwo dzra na ŋutilãmeŋunyɔnuwo wɔwɔ kple agbe vlo nɔnɔ
wonye ame siwo le fu kpem le dzo mavɔ ƒe tohehe me la ƒe kpɔɖeŋu
nenema ke drɔ̃ekula siawo ƒo ɖi woawo ŋutɔ ƒe ŋutilãwo, wotsi tre ɖe dziɖulawo ŋu eye woƒoa nu vɔ̃ le dziƒodɔlawo ŋu
mawudɔlagã maikel gɔ̃ hã esi wònɔ nya hem kple vɔ̃ɖitɔ la tso mose ƒe ŋutilã kukua ŋuti la, mete ŋu do dzi gblɔ nya vɔ̃ aɖeke ɖe eŋuti o, ke ɖeko wògblɔ be, “aƒetɔ la aka mo na wò!”
gake ame siawo ya ƒoa nu kple dzugbe ɖe nu sia nu si gɔme womese o la ŋuti eye nu sia nu si gɔme wose to seselelãme me abe lã siwo mebua tame o ene la, nu siawo kee nye nu siwo gblẽa wo dome
babaa na wo! woto kain ƒe mɔ; woti viɖe yome hege ɖe balam ƒe vodada me eye wotsrɔ̃ wo le kora ƒe aglãdzedze la me
ame siawo nye ɖiƒonuwo le hamea ƒe lɔlɔ̃nuɖuƒewo
woɖua nu kpli mi ŋumakpetɔe, wonye alẽkplɔla siwo nyia woawo ŋutɔ ɖokuiwo ko
wole abe alilĩkpo siwo medzaa tsi o, eye ya lɔa wo ɖe nu ene
wole abe kelemeti siwo metse ku o eye woho wo ƒo ɖi eye woku zi gbɔ zi eve la ene
wole abe ƒutsotsoe siwo dze agbo hele woawo ŋutɔ ƒe ŋukpefutukpɔwo ɖem ɖe go la ene, wole abe ɣletivi siwo le tsatsam, esiwo woɖo viviti tsiɖitsiɖi da ɖi na tegbetegbe la ene
enɔk, ame si nye dzidzime adrelia tso adam dzi la gblɔ nya ɖi ɖe ame siawo ŋu be, “kpɔ ɖa, aƒetɔ la gbɔna kple eƒe dɔla kɔkɔe akpe akpewo,
ne wòadrɔ̃ ʋɔnu ame sia ame ne wòabu fɔ mawumavɔ̃lawo ɖe nu vɔ̃ɖi siwo katã wowɔ le woƒe mɔ vɔ̃wo dzi hekpe ɖe nya vlo siwo katã nu vɔ̃ wɔla siawo gblɔ ɖe eya amea ŋuti ŋu la ta
”
ame siawo nye liʋiliʋĩlĩlawo kple ame siwo kpɔa vodada le nu sia nu ŋu
wodzea woawo ŋutɔ ƒe nudzodzro vɔ̃wo yome woƒoa adegbe le woawo ŋutɔ ɖokuiwo ŋu eye wokafua amewo alakpatɔe hena woawo ŋutɔ ƒe nyui
ke nɔvi lɔlɔ̃awo, miɖo ŋku nya siwo míaƒe aƒetɔ yesu kristo ƒe apostolowo gblɔ da ɖi la dzi
wogblɔ na mi be, “le ɣeyiɣi mamlɛawo me la, fewuɖulawo lava, ame siwo adze woawo ŋutɔ ƒe dzodzro vɔ̃wo yome
”
ame siawoe nye ame siwo dea mama mia dome, ame siwo dzea ŋutilã ƒe nukpɔkpɔwo yome eye gbɔgbɔ la mele wo me o
ke miawo ya la, nɔvi lɔlɔ̃awo, mitu mia ɖokuiwo ɖo le miaƒe xɔse kɔkɔetɔ kekeake me eye mido gbe ɖa le gbɔgbɔ kɔkɔe la me
mitsɔ mia ɖokuiwo de mawu ƒe lɔlɔ̃ la me esi miele míaƒe aƒetɔ yesu kristo ƒe nublanuikpɔkpɔ lalam be wòakplɔ mi ayi agbe mavɔ la me
mikpɔ nublanui na ame siwo le ɖi kem le wo ɖokuiwo me
miɖe ame bubuwo tso dzo me eye mixɔ na wo
mikpɔ nublanui na wo kple vɔvɔ̃
milé fu awu si ƒo ɖi to ŋutilã ƒe ɖiƒoƒo me gɔ̃ hã
azɔ, eya ame si tea ŋu léa mi ɖe asi be miagadze anyi o, be wòatsɔ mi aɖo eƒe ŋutikɔkɔefiazikpui la ŋgɔ kpɔtsɔtsɔmanɔŋui le dzidzɔ gã me, lae mede mi asi na
míaƒe mawu ɖeka hɔ̃ la, ame si nye míaƒe đela la, eya ko tɔe nye ŋutikɔkɔe, fianyenye, ŋusẽ kple dziɖuɖu to yesu kristo, míaƒe aƒetɔ, me le dzidzimewo katã me, tso fifia yi ɖase ɖe mavɔ me! amen
esia enye yesu kristo ƒe ɖeɖefia si mawu nae be woaɖe fia eƒe dɔlawo tso nu si ava dzɔ kpuie la ŋuti
edɔ eƒe mawudɔla ɖa be wòaɖe nu siawo afia yohanes ame si nye eƒe dɔla
yohanes ɖi ɖase le nu si wo katã wòkpɔ la ŋu, nu siwo nye mawu ƒe nya kple yesu kristo ŋu ƒe ɖaseɖiɖi
woayra ame si xlẽ nyagblɔɖi sia me nyawo, woayra ame siwo see eye wotsɔ emenyawo ɖe woƒe dzime elabena ɣeyiɣi la te tu aƒe
agbalẽ sia tso yohanes gbɔ na hame adre siwo le asia nutome
amenuveve kple ŋutifafa si tso mawu ame si nɔ anyi, eye wòli eye wògale vava ge la gbɔ kple gbɔgbɔ adre siwo le eƒe fiazikpui la ŋgɔ,
kple yesu kristo, ame si nye ɖaseɖila anukwaretɔ, ame gbãtɔ si fɔ tso ku me eye wònye anyigbadzifiawo dziɖula la gbɔ na mi
eya ame si lɔ̃ mí eye wòɖe mí tso míaƒe nu vɔ̃wo me to eƒe ʋu me,
eya ame si wɔ mí be míanye fiaɖuƒe kple osɔfo siwo asubɔ eƒe mawu kple fofoa, eya tɔ nanye ŋutikɔkɔe kple ŋusẽ tso mavɔ me yi ɖe mavɔ me! amen
kpɔ ɖa! egbɔna; alilĩkpowo aƒo xlãe eye ŋku ɖe sia ɖe akpɔe
ẽ, ame siwo tɔ akplɔe gɔ̃ hã akpɔe
ne eva do la, dukɔwo afa avi kple ɣli le eya amea ta
ẽ! amen! neva eme nenema!
“nyee nye a kple z, gɔmedzedze kple nuwuwu ame si nɔ anyi, eli eye wògale vava ge, ame si nye ŋusẽkatãtɔ
” aƒetɔ mawue gblɔe
nye, mia nɔvi yohanes, ame si kpe fu kpli mi le aƒetɔ la ta lae le agbalẽ sia ŋlɔm na mi
nye hã mekpɔ gome le dzidodo si mawu nana la me eye miakpɔ gome le eƒe fiaɖuƒe la hã me! menɔ patmo ƒukpo dzi
woɖe aboyom yi afi ma le ale si megblɔ mawu ƒe nya kple nu si menya tso yesu kristo ŋuti la ta
esime menɔ gbɔgbɔ me le aƒetɔ la ƒe ŋkekea dzi la, mese gbe sesẽ aɖe le megbenye abe kpẽ ƒe ɖiɖi ene
enɔ gbɔgblɔm bena, “nyee nye a kple z, gbãtɔ kple mlɔetɔ” emegbe mesee wògagblɔ be, “ŋlɔ nu sia nu si nakpɔ la da ɖi eye naɖo agbalẽa ɖe hame adre siwo le asia
efeso, smirna pergamo, tiatira, sardes, filadelfia kple laodikea
”
esi metrɔ be makpɔ ame si nɔ nu ƒom la, kasia mekpɔ sikakaɖiti adre
ame aɖe tsi tre ɖe wo dome, si ɖi amegbetɔvi la
edo awu ʋlaya aɖe eye wotsɔ sikalidziblanu aɖe bla akɔta
eƒe taɖa fu tititi abe alẽfu alo ɖetifu ene
eƒe ŋkuwo le ɖaɖam abe dzoƒeaɖewo ene
eƒe afɔwo biã hẽ abe akɔbli si wode kpodzo me ene eye eƒe gbe le abe tɔsisi geɖewo ƒe howɔwɔ ene
elé ɣletivi adre ɖe nuɖusi eye yi ɖaɖe nuevee do go tso eƒe nu me
eƒe mo le keklẽm abe ɣekeklẽ ene
esi mekpɔe la, medze anyi ɖe eƒe afɔnu abe ame kuku ene
tete wòtsɔ eƒe nuɖusi da ɖe dzinye eye wògblɔ bena, “mègavɔ̃ o
nyee nye gbãtɔ kple mlɔetɔ
nyee nye ame si le agbe, meku kpɔ gake, kpɔ ɖa, mele agbe tso mavɔ me yi mavɔ me! eye ku kple tsiẽƒe ƒe safuiwo le asinye
“eya ta ŋlɔ nu siwo nèkpɔ fifia kple nu siwo le vava ge emegbe
nu ɣaɣla si le ɣletivi adre siwo nèkpɔ melé ɖe ɖusi kple sikakaɖiti adreawo ŋu lae nye si
ɣletivi adreawo nye hame adreawo ƒe mawudɔlawo eye sikakaɖiti adreawo nye hame adreawo
ŋlɔ na efeso hamea ƒe mawudɔla be, ‘esiawoe nye nya siwo tso ame si lé ɣletivi adre ɖe ɖusi eye wòle zɔzɔm le sikakaɖiti adreawo dome la gbɔ
menya wò dɔwɔwɔwo, wò kutrikuku kple wò ŋusẽdodonu
menyae be mãte ŋu alɔ̃ ame vɔ̃ɖiwo ƒe nya o, gawu la èdo ame siwo be yewonye apostolowo evɔ womenyee o la kpɔ eye nèkpɔ be wonye aʋatsotɔwo
èdze agbagba, eye nèto fukpekpe geɖe me le nye ŋkɔ la ta gake nu meti kɔ na wò o
‘“gake mekpɔ nu sia le ŋutiwò be nègblẽ wò gbãlɔlɔ̃ ɖi
đo ŋku afi si nège tso la dzi! trɔ dzime eye nãwɔ nu siwo nèwɔna tsã
ne mètrɔ dzime o la, mava gbɔwò eye maɖe wò akaɖiti la le enɔƒe
ke esia nye nu dzeame nèwɔ be nèlé fu nikolaitɔwo ƒe nuwɔnawo, nu siwo nye hã melé fui
‘“ame si to senu li na la, nese nu si gblɔm gbɔgbɔ la le na hameawo
ame si ɖu dzi la, mana ŋusẽe be wòaɖu agbeti si le mawu ƒe paraɖiso me la ƒe tsetsea
“ŋlɔ na smirna hamea ƒe mawudɔla be, ‘esiawo nye nya siwo tso eya, ame si nye gbãtɔ kple mlɔetɔ, ame si ku eye wògale agbe la gbɔ
menya wò fukpekpe kple ahedada evɔ kesinɔtɔ nènye hafi! menya ame siwo gblɔna be yewonye yudatɔwo evɔ womenyee o, ke boŋ wonye satana ƒe ƒuƒoƒemenɔlawo
megavɔ̃ na fukpekpe siwo ava dze dziwo la o
satana ade mia dometɔ aɖewo gaxɔ me le ŋkeke siawo me be woate mi akpɔ
woati mia yome ‘ŋkeke ewo,’ si gɔmee nye ɣeyiɣi kpui aɖe
“‘nɔ nuteƒewɔwɔ dzi yi ɖase ɖe ku me gɔ̃ hã eye mana agbefiakuku wò
ame si to senu li na la nese nu si gblɔm gbɔgbɔ la le na hameawo
ku evelia mawɔ nu vevi aɖeke ame si aɖu dzi la o
’
“ŋlɔ na pergamo hamea ƒe mawudɔla be, ‘esiawo nye ame si lé yi ɖaɖɛ nuevee ɖe asi la ƒe nyawo
menya afi si nèle, eyae nye afi si satana li eƒe fiazi anyi ɖo
ke hã la, ègalé nye ŋkɔ me ɖe asi ko; mègbe nu le nye xɔse si le mewo la gbɔ o; èlé eme ɖe asi le antipas, nye ɖasefo nuteƒewɔla, ƒe ɣeyiɣiwo me gɔ̃ hã, ame si wowu le miaƒe du si nye satana nɔƒe la me
“ke hã la nya ʋe aɖewo le asinye ɖe ŋutiwò
ame aɖewo le mia dome afi ma, ame siwo galé balam ƒe nufiafiawo me ɖe asi ko, ame si fia balak be wòable israelviwo nu woawɔ nu vɔ̃ to nuɖuɖu siwo wotsɔ sa vɔe na legbawo la ɖuɖu me kple ahasiwɔwɔ me
nenema ke ame siwo lé nikolai ƒe nufiafia me ɖe asi la hã le mia dome
eya ta trɔ dzime! ne menye nenema o la, mava gbɔwò kpuie eye mawɔ avu kpli wò kple yi si le nye nume
“‘ame si to senu li na la, nese nu si gblɔm gbɔgbɔ la le na hameawo
ame si ɖu dzi la mana mana ɣaɣla la ƒe ɖee, eye matsɔ kpe ɣi si dzi woŋlɔ ŋkɔ yeye ɖo la akpe ɖe eŋuti nɛ
ame aɖeke menya ŋkɔ si le kpe ɣi la dzi o, negbe ame si xɔe la ko
ŋlɔ na tiatira hamea ƒe mawudɔla be, “esiawo nye mawu vi la ƒe nyawo, ame si ƒe ŋkuwo le abe dzoƒeaɖe ene eye eƒe afɔwo le abe gadzĩ si le keklẽm la ene
menya wò dɔwɔwɔwo, wò lɔlɔ̃, wò xɔse, wò dɔmenyowɔwɔ kple wò vevidodo eye azɔ gɔ̃ hã la, èle wo wɔm wu tsã
ke hã la, mekpɔ nu sia le ŋutiwò; èɖe mɔ na nyɔnu ma, ame si woyɔ na be yezebel, ame si yɔa eɖokui be nyagblɔɖila
ekplɔ nye dɔlawo trae to eƒe nufiafia me be woage ɖe ahasiwɔwɔ me eye be woaɖu nu siwo wotsɔ sa vɔe na legbawo
mena ɣeyiɣii be wòatrɔ tso eƒe ŋunyɔnuwo wɔwɔ me gake egbe
eya ta matsɔe aƒu fukpekpe ƒe aba dzi eye mana be ame siwo wɔ ahasi kplii la nakpe fu vevie, dzaa ɖe wòtrɔ le eƒe mɔ vɔ̃wo dzi
maƒu nu viawo woaku ekema hameawo katã anyae be nyee nye dziwo kple susuwo me dzrola eye maxe fe na ame sia ame le eƒe nuwɔwɔwo nu
azɔ mele egblɔm na mi ame mamlɛ siwo le tiatira, mi ame siwo melé nufiafia me ɖe asi o eye miesrɔ̃ nu si woawo ŋutɔ le yɔyɔm be satana ƒe nu goglowo o la, nyemada agba kpekpe bubu aɖeke ɖe mia dzi o
miawo ya milé nu si le mia si la me ɖe asi sesĩe va se ɖe esime mava
ame si ɖu dzi eye wòwɔ nye lɔlɔ̃nu va se ɖe nuwuwu la, eyae mana ŋusẽe ɖe dukɔwo dzi,
‘aɖu wo dzi kple gatikplɔ, atsɔ wo axlã ɖe nu woakaka abe ze ene’ eye anɔ abe ale si ko mexɔ ŋusẽ tso fofonye gbɔ ene
matsɔ ŋukeɣletivi la hã nɛ
ame si to senu li na la nese nu si gblɔm gbɔgbɔ la le na hameawo
ŋlɔ na sardis hame la ƒe mawudɔla be, “esiawo nye nya siwo ame si lé mawu ƒe gbɔgbɔ adreawo kple ɣletivi adreawo ɖe asi la gblɔ
menya wò dɔwɔwɔwo, wò ŋkɔ ɖi le teƒewo be èle agbe, gake la eku
nyɔ, do ŋusẽ nu siwo susɔ eye wole kumɔdzi la elabena nyemekpɔ be wò dɔwɔwɔ de blibo le nye mawu ŋkume o
eya ta ɖo ŋku nu si nèxɔ eye nèse la dzi, wɔ edzi eye nãtrɔ dzime
ke ne mènyɔ o la, mava gbɔwò abe fiafitɔ ene eye mãnya ga si me mava gbɔwò o
ke hã la, ame ʋe aɖewo le asiwò le sardis, ame siwo meƒo ɖi woƒe awuwo o
woazɔ kplim eye woanɔ awu ɣiwo me elabena wodze nɛ
ame si ɖu dzi la hã anɔ abe wo ameawo ene, anɔ awu ɣi me
nyematutu eƒe ŋkɔ ɖa le agbegbalẽa me gbeɖe o ke boŋ maʋu eƒe ŋkɔ me le fofonye kple eƒe mawudɔlawo ŋkume
ame si to senu li na la, nese nu si gblɔm gbɔgbɔ la le na hameawo
ŋlɔ na filadelfia hame la ƒe mawudɔla be, “esiawo nye ame si le kɔkɔe, nye nyateƒetɔ eye david ƒe safui le esi la ƒe nyawo
nu si wòʋu la, ame aɖeke mate ŋu atui o eye nu si wòtu la, ame aɖeke mate ŋu aʋui o
menya wò dɔwɔwɔwo
kpɔ ɖa, metsɔ ʋɔ si le ʋuʋu si ame aɖeke mate ŋu atu o la, ɖo ŋkuwòme
menya be wò ŋusẽ le sue ke hã la èlé nye nya me ɖe asi eye mègbe nu le nye ŋkɔ gbɔ o
mana ame siwo nye satana ƒe ƒuƒoƒemenɔlawo, ame siwo gblɔ be yewonye yudatɔwo evɔ womenyee o, ke boŋ wonye alakpatɔwo la nava dze anyi ɖe wò afɔ nu, eye woaʋu eme be melɔ̃ wò
esi nèlé nye sedede me ɖe asi be nãnɔ te le dzigbɔɖi me ta la, nye hã maɖe wò le dodokpɔ ƒe gaƒoƒo si gbɔna xexeame katã dzi be woado anyigbadzinɔlawo akpɔ la me
kpɔ ɖa, megbɔna kaba! lé ŋusẽ sue si le asiwò la me ɖe asi sesĩe ale be ame aɖeke maxɔ wò fiakuku la le asiwò o
“‘amesi aɖu dzi la, mawɔe woazu sɔti le mawu ƒe gbedoxɔ me
anɔ dedie eye magado go o
maŋlɔ nye mawu ƒe ŋkɔ ɖe eŋu eye woazu dumevi atso nye mawu ƒe du, yerusalem yeyea me
du sia aɖiɖi tso nye mawu gbɔ le dziƒo
mawu ana woaŋlɔ nye ŋkɔ yeyea ɖe ame sia ŋu
“‘ame sia ame si to senu li na la, nese nu si gblɔm gbɔgbɔ la le na hameawo
’
“ŋlɔ agbalẽ sia na hame si le laodikea ƒe mawudɔla
“nya siawo tso ame si le tsitre sesĩe, ame si nye đasefo nuteƒewɔla kple anukwaretɔ le nu siwo li fifia, kple nusiwo nɔ anyi kpɔ kpakple nusiwo le vavage ŋu la, ame si li kple mawu tso eƒe nuwɔwɔwo katã ƒe gɔmedzedzea me la gbɔ
“‘menya wò nyuie be mefa o eye mexɔ dzo hã o
madi be nafa alo naxɔ dzo hafi!
ke esi nèle evedomesi alea ta la, matu wò aƒu gbe tso nye nu me!
“‘ègblɔ be, ‘menye kesinɔtɔ
nu sia nu si mehiã la le asinye
naneke mehiãm o!’ ke menyae be yenye nublanuitɔ, ame dahe kple ŋkuagbãtɔ eye yele amama o
“‘nye aɖaŋuɖoɖo na wòe nye be nãƒle sika nyuitɔ, si ŋu wokɔ kple dzo la, le gbɔnye
eya koe ana nãnye kesinɔtɔ vavãtɔ
emegbe la, nãƒle awu ɣi kɔkɔewo le gbɔnye ale be maganɔ amama eye ŋu nakpe wò o
hekpe ɖe esia ŋu la, nãƒle atike le gbɔnye, ada gbe le wò ŋkuwo ŋu eye nãgakpɔ nu
mehea to na ame sia ame si melɔ̃na la enuenu
eya ta ele be mahe to na wò negbe ɖe ko nãɖe asi le wò ɖekematsɔleme ŋu eye natsɔ dzo ɖe nu siwo ku ɖe mawu ŋu la ŋuti hafi
“‘kpɔ ɖa! mele tsitre ɖe ʋɔtrua nu eye mele eƒom madzudzɔmadzudzɔe
ne ame aɖe see mele eyɔm eye woʋu ʋɔa nam la, mage ɖe eme eye mi kplii miade asi agba me aɖu nu ɖekae
“‘mana ame sia ame si aɖu dzi la nanɔ nye axadzi le nye fiazikpui dzi abe ale si nye hã meɖu dzi eye mele fofonye gbɔ le eƒe fiazikpui dzi ene
ame siwo to senu li na la nese nu si gblɔm gbɔgbɔ la le na hameawo
’”
le esia megbe la, mekpɔ ʋɔtru aɖe le ʋuʋu le dziƒo le nye ŋkume eye gbe si mese gbã wònɔ nu ƒom nam abe kpẽ ƒe ɖiɖi ene la, gblɔ be, “va dzime afii eye mafia nu si ava dzɔ le etsɔ me la wò
”
tete menɔ gbɔgbɔ la me eye fiazikpui aɖe si le dziƒo la nɔ nye ŋkume eye ame aɖe nɔ edzi
ame si nɔ fiazikpuia dzi la, ƒe dzedzeme le abe kpexɔasiwo, yaspa kple kanelia ene
anyieʋɔ si le abe kpexɔasi emerald ene la ƒo xlã fiazikpui la
fiazikpui sue blaeve-vɔ-ene ƒo xlã fiazikpui gãtɔ la eye amegã xoxo blaeve-vɔ-ene nɔ wo dzi
wo katã do awu ɣiwo eye woɖɔ sikafiakukuwo
dzikedzo, dziɖegbe kple sokpewo le dodom tso fiazikpui la me
akaɖi adre nɔ bibim le fiazikpui la ŋgɔ
esiawoe nye mawu ƒe gbɔgbɔ adreawo
nane si le abe ahuhɔ̃etsiaƒu ene esi me kɔ abe kristalokpe ene la, hã nɔ fiazikpui la ŋgɔ le afi ma
nu gbagbe ene nɔ titina ƒo xlã fiazikpui la eye woƒe ŋkuwo ƒo xlã wo, le ŋgɔ kple megbe siaa
nu gbagbe siawo dometɔ gbãtɔ ɖi dzata
evelia ɖi nyitsu
etɔ̃lia ƒe mo ɖi amegbetɔ tɔ eye enelia le abe hɔ̃ si keke eƒe aʋalawo abe dzodzom wòle ene
aʋala ade nɔ nu gbagbe eneawo dometɔ ɖe sia ɖe si, woto ŋku ɖe aʋalawo ŋu kpe ɖo eye woto ŋku ɖe woƒe aʋalawo te gɔ̃ hã
wonɔa ha dzim madzudzɔmadzudzɔe zã kple keli be, “kɔkɔe, kɔkɔe, kɔkɔe, nye aƒetɔ mawu, ŋusẽkatãtɔ, ame si nɔ anyi va yi, eli fifia eye wògale vava ge
”
ne nu gbagbeawo le ŋutikɔkɔe, bubu kple akpedada tsɔm na ame si nɔ fiazikpui la dzi, eye wòle agbe tegbetegbe la,
ekema amega xoxo blaeve-vɔ-eneawo yia klo dzi hetsyɔa mo anyi ɖe eya ame si nɔ anyi ɖe fiazikpuia dzi la ŋgɔ, wosubɔa eya ame si nɔa agbe tegbetegbe
woɖea woƒe fiakukuwo dana ɖe fiazikpui la ŋgɔ henɔa ha dzim be,
“míaƒe aƒetɔ kple mawu, wòe dze be nãxɔ ŋutikɔkɔe, bubu kple ŋusẽ, elabena wòe wɔ nuwo katã, wò lɔlɔ̃nue nètsɔ wɔ woe
eye wò lɔlɔ̃nue na be wole agbe
”
tete la mekpɔ agbalẽ aɖe le nuɖusi na ame si bɔbɔ nɔ fiazikpui la dzi
woŋlɔ nu ɖe agbalẽa me kple egodo siaa eye wotree kple nutrenu adre
eye mekpɔ mawudɔla dzɔatsu aɖe le gbeƒã ɖem kple gbe sesẽ aɖe le gbɔgblɔm be, “ame kae dze ate ŋu aɖe nutrenuawo ɖa alo aʋu agbalẽ la?”
gake ame aɖeke mele dziƒo, anyigba dzi loo alo anyigba te si ate ŋu aʋu agbalẽ la alo akpɔ eme o
mefa avi kakaka elabena ame aɖeke meli si ŋu wokpɔ ŋudzedze le si dze be woaʋu agbalẽ la alo akpɔ eme o
tete amegã xoxoawo dometɔ ɖeka gblɔ nam be, “kpɔ ɖa, mègafa avi o he! elabena yuda to la ƒe dzata si tso david ƒe ke me ɖu dzi
eyae ate ŋu aʋu agbalẽ la eye wòaɖe nutrenu adreawo ɖa
”
eye mekpɔ alẽvi aɖe, wòdze abe ɖe wowui ene eye wònɔ tsitre ɖe fiazikpui la titina
nu gbagbe eneawo kple amegã xoxoawo ƒo xlãe
dzo adre kple ŋku adre nɔ esi, esiwo nye mawu ƒe gbɔgbɔ adreawo, esiwo wodɔ ɖo ɖe anyigba blibo la dzi
eyae va xɔ agbalẽ la le ame si nɔ fiazikpui la dzi la ƒe nuɖusi me
esi wòxɔe vɔ la, nu gbagbe eneawo kple amegã xoxo blaeve-vɔ-eneawo dze klo tsyɔ mo anyi ɖe alẽvi la ŋgɔ
kasaŋku nɔ wo dometɔ ɖe sia ɖe si eye sikagba si yɔ fũu kple dzudzɔʋeʋĩdonu, esiwo nye ame kɔkɔeawo ƒe gbedodoɖa la hã nɔ woƒe asime
wodzi ha yeye be, “wòe dze be nãʋu agbalẽ la eye nãɖe nutrenu adreawo ɖa, elabena wowu wò kpɔ eye nètsɔ wò ʋu ƒle amewoe na mawu
tso to sia to, gbegbɔgblɔ sia gbegbɔgblɔ, nutome ɖe sia ɖe kple dukɔ ɖe sia ɖe me
èwɔ wo be woanye fiaɖuƒewo kple osɔfowo ne woasubɔ míaƒe mawu la eye woaɖu fia le anyigba dzi
”
tete mekpɔ eye mese mawudɔla gbogbo aɖewo ƒe gbe, esiwo ƒe xexlẽme anye akpe akpewo kple akpe ewo teƒe akpe ewo
woɖe to ƒo xlã fiazikpui la, nu gbagbe eneawo kple amegã xoxoawo
wole ha dzim kple gbe sesẽ be, “alẽvi si wowu la eyae dze be wòaxɔ ŋusẽ, kesinɔnu, nunya kple ŋutete bubu, ŋutikɔkɔe kpakple kafukafu
”
esia megbe mese nu gbagbe siwo katã le dziƒo, anyigba dzi, anyigba te atsiaƒu me kpe ɖe nu siwo katã nɔ wo me la ŋuti nɔ ha dzim be, “alẽvi si nɔ anyi ɖe fiazikpui la dzi la tɔe nye kafukafu, bubu, ŋutikɔkɔe kple ŋusẽ tso mavɔ me yi mavɔ me!
”
nu gbagbe eneawo gblɔ be, “amen
” tete amegã xoxo blaeve-vɔ-eneawo tsyɔ mo anyi eye wosubɔe
mekpɔ alẽvi la wòʋu nutrenu adreawo ƒe gbãtɔ
emegbe mese nu gbagbe eneawo dometɔ ɖeka gblɔ kple gbe si le abe dziɖegbe ene la be, “va!”
mekpɔ sɔ ɣi aɖe le ŋgɔnye! sɔdola la lé dati ɖe asi, wotsɔ fiakuku nɛ eye wòdo sɔ la do go dzo abe kalẽtɔ si ɖoe kplikpa be yeaɖu dzi la ene
alẽvi la ɖe nutrenu evelia ɖa eye wòʋu agbalẽ evelia hã
mese nu gbagbe evelia wògblɔ be, “va!”
tete sɔ bubu do go va, ebiã eye adã le mo nɛ
wona ŋusẽ edola be woaɖe ŋutifafa ɖa le anyigba dzi eye wòana amewo nawu wo nɔewo
ale wotsɔ yi gã aɖe de asi nɛ
esi alẽvi la ɖe nutrenu etɔ̃lia ɖa la, mese nu gbagbe etɔ̃lia wògblɔ be, “va!” eye mekpɔ sɔ yibɔ aɖe, edola lé nudanu ɖe asi
mese nane si ɖi ame ƒe gbe le nu gbagbe eneawo dome le gbɔgblɔm be, “bli agba ɖeka axɔ agbatedɔwɔlawo ƒe ŋkeke ɖeka ƒe fetu eye lu agba etɔ̃ anye agbatedɔwɔlawo ƒe ŋkeke ɖeka ƒe fetu
mikpɔ egbɔ be miegblẽ ami kple wain dome o!”
esi alẽvi la ɖe nutrenu enelia ɖa la, mese nu gbagbe enelia wògblɔ be, “va!”
mekpɔ sɔ si ɖi ku ŋutɔ la le ŋkunyeme! edola ŋkɔe nye ku eye tsiẽƒe le eyome kplikplikpli
wona ŋusẽ wo ɖe anyigba ƒe mama enelia ƒe ɖeka dzi, be woawu amewo kple yi, dɔwuame kple dɔvɔ̃ kpakple lã wɔadã siwo le anyigba dzi
esi alẽvi la ɖe nutrenu atɔ̃lia ɖa la, mekpɔ vɔsamlekpui aɖe
le vɔsamlekpuia te la, mekpɔ ame siwo katã wowu ɖe mawu ƒe nya la gbɔgblɔ kple ɖaseɖiɖi anukwretɔe ta la ƒe luʋɔwo
wodo ɣli kple gbe sesẽ be, “va se ɖe ɣekaɣie aƒetɔ ŋusẽkatãtɔ, kɔkɔetɔ kple dzɔdzɔetɔ, nãdrɔ̃ ʋɔnu anyigbadzitɔwo eye nãbia hlɔ̃ ɖe míaƒe ʋu ta?”
tete wotsɔ awu ʋlaya ɣi na wo dometɔ ɖe sia ɖe eye wogblɔ na wo be woalala vie va se ɖe esime wo nɔvi kple dɔla bubuawo, ame siwo hã woawu la ƒe xexlẽme nade eye abe ale si wònɔ na wo ene la nawu enu
mekpɔ alẽvi la wòɖe nutrenu adelia ɖa
enumake anyigba ʋuʋu sesĩe
ɣe ƒe keklẽ trɔ zu yibɔ abe avɔ si wolɔ̃ kple gbɔ̃fu yibɔ la ene
nenema ke ɣleti hã biã dzẽ abe ʋu ene,
eye ɣletiviwo le dziƒo ge va dze anyigba abe ale si gbotsetse siwo tsi megbe la dudunae ne ya sesẽ aɖe ʋuʋu ati la ene
dziŋgɔlĩ gbugbɔ yi megbe abe lãgbalẽ si woŋlɔ ene, eye to ɖe sia ɖe kple ƒukpo ɖe sia ɖe te ɖa le wo nɔƒe
tete anyigbadzifiawo, bubumewo, aʋafiawo, hotsuitɔwo, kalẽtɔwo kple kluvi ɖe sia ɖe kpakple ablɔɖevi ɖe sia ɖe yi ɖaɣla wo ɖokui ɖe agadowo me kple agakpewo dome
wogblɔ na towo kple agakpewo bena, “mimu dze mía dzi ne miaɣla mí ɖa tso ame si nɔ fiazikpui la dzi la ƒe ŋkume kple alẽvi la ƒe dɔmedzoe helihelĩ la gbɔ,
elabena woƒe dɔmedzoeŋkeke gã la ɖo vɔ
ame kae ate ŋu anɔ te ɖe enu?”
le esia megbe la, mekpɔ mawudɔla ene wole tsitre ɖe anyigba ƒe dzogoe eneawo dzi eye wona be ya eneawo magaƒo ato anyigba, atsiaƒu alo ati aɖeke dzi o
tete mekpɔ mawudɔla bubu tso ɣedzeƒe gbɔna eye wòlé mawu gbagbe la ƒe nutrenu ɖe asi
eyɔ mawudɔla ene, ame siwo wona ŋusẽe be woawɔ nuvevi anyigba kple atsiaƒu la kple gbe sesẽ be,
“ mègawɔ nuvevi aɖeke anyigba alo atsiaƒu loo alo atiwo o, va se ɖe esime míatsɔ nutrenu aɖo ŋgonu na míaƒe mawu la ƒe dɔlawo
”
emegbe mese ame siwo wotsɔ nutrenu ɖo ŋgonu na la ƒe xexlẽme
wole ame akpe alafa ɖeka blaene-vɔ-ene, eye wo katã tso israel ƒe toawo me
wotre ame akpe wuieve nu tso yuda ƒe to la me
ame akpe wuieve nu tso ruben ƒe to la me, ame akpe wuieve nu tso gad ƒe to la me,
ame akpe wuieve nu tso aser ƒe to la me, ame akpe wuieve nu tso naftali ƒe to la me, ame akpe wuieve nu tso manase ƒe to la me,
ame akpe wuieve nu tso simeon ƒe to la me, ame akpe wuieve nu tso levi ƒe to la me, ame akpe wuieve nu tso isaka ƒe to la me,
ame akpe wuieve nu tso zebulon ƒe to la me, ame akpe wuieve nu tso yosef ƒe to la me, ame akpe wuieve nu tso benyamin ƒe to la me
le esia megbe la, mekpɔ ameha gã aɖe si womate ŋu axlẽ o la, le nye ŋkume
wotso dukɔ sia dukɔ, to sia to, ƒome ɖe sia ɖe kple gbegbɔgblɔ ɖe sia ɖe me
wole tsitre ɖe fiazikpui la ŋgɔ le alẽvi la ŋkume
wodo awu ʋlaya ɣiwo eye wolé deʋayawo ɖe asi
wole ɣli dom kple gbe sesẽ be, “xɔname nye míaƒe mawu la tɔ, ame si nɔ anyi ɖe fiazikpui la dzi, kple alẽvi la tɔ
”
mawudɔlawo katã nɔ tsitre ƒo xlã fiazikpui la, amega xoxoawo kple nu gbagbe eneawo
wotsɔ mo tsyɔ anyi ɖe fiazikpui la ŋgɔ eye wosubɔ mawu,
le gbɔgblɔm be, “amen
kafukafu kple ŋutikɔkɔe nunya, akpedada kple bubu kple ŋusẽ kpakple ŋutete nanye míaƒe mawu la tɔ
tso mavɔ me yi mavɔ me
amen!”
tete amega xoxoawo dometɔ ɖeka biam be, “ame kawoe nye ame siawo le awu ʋlaya ɣi me eye afi ka wotso?”
meɖo eŋu nɛ be, “aƒetɔ, wòe nyae
” eye wògblɔ nam bena, “woawoe nye ame siwo do go tso xaxa gã la me
wonya woƒe awu ʋlayawo eye wowɔ wo ɣie to alẽvi la ƒe ʋu me
eya ta, “wole mawu ƒe fiazikpui la ŋgɔ eye wosubɔnɛ le eƒe gbedoxɔ me zã kple keli eye ame si nɔ fiazikpuia dzi la akeke eƒe agbadɔ ɖe wo dzi
dɔ magawu wo akpɔ gbeɖe o tsikɔ hã magawu wo akpɔ gbeɖe o
ɣe magaɖu wo o alo ŋdɔkutsu nagaɖu wo o
elabena alẽvi si le fiazikpui la titina anye woƒe kplɔla akplɔ wo ayi agbetsi dzidziwo gbɔe eye mawu ŋutɔ atutu aɖatsi ɖe sia ɖe le wo ŋkume
”
esi wòʋu nutrenu adrelia la ɖoɖoe gã aɖe zi le dziƒo abe gaƒoƒo afã ene
eye mekpɔ mawudɔla adre siwo nɔ tsitre ɖe mawu ŋkume eye wotsɔ kpẽ adre na wo
mawudɔla bubu si lé sikadzoɖesonu ɖe asi la, hã va tsi tre ɖe vɔsamlekpui la gbɔ
wotsɔ dzudzɔʋeʋĩdonu geɖe nɛ be wòatsɔ akpe ɖe ame kɔkɔeawo katã ƒe gbedodoɖawo ŋu, atsɔ aɖo sikavɔsamlekpui si le fiazikpui la ŋgɔ dzi
dzudzɔʋeʋĩdonu la ƒe dzudzɔ kpe ɖe ame kɔkɔeawo ƒe gbedodoɖa ŋu ɖo mawu gbɔ tso mawudɔla la ƒe asime
emegbe mawudɔla la tsɔ dzoɖesonu la ɖe asi, ɖe dzo tso vɔsamlekpui la dzi kɔ ɖe eme, eye wotsɔe xlã ɖe anyigba
tete sokpewo ge tso dziƒo, dzi ɖe gbe, dzi ke dzo eye anyigba ʋuʋu
mawudɔla adre siwo wotsɔ kpẽ adreawo na la, nɔ klalo na wo kuku
mawudɔla gbãtɔ ku eƒe kpẽ la, tete tsikpe dza eye wotsɔ dzo, si wotɔtɔ kple ʋu la kɔ ɖe anyigba
tete anyigba ƒe mama etɔ̃lia ƒe akpa ɖeka fia
atiwo hã ƒe mama etɔ̃lia ƒe ɖeka fia
nenema ke gbe damawo katã hã fia
mawudɔla evelia ku eƒe kpẽ eye wotsɔ nane si lolo abe to ene eye wole bibim la ƒu gbe ɖe atsiaƒu me
atsiaƒu la ƒe mama etɔ̃lia ƒe ɖeka trɔ zu ʋu
nu gbagbe siwo katã le atsiaƒua me la, ƒe mama etɔ̃liawo ƒe ɖeka ku eye tɔdziʋu siwo katã nɔ atsiaƒua dzi la ƒe mama etɔ̃lia ƒe ɖeka hã tsrɔ̃
mawudɔla etɔ̃lia ku eƒe kpẽ la, eye ɣletivi gã aɖe si le bibim abe akakati gã aɖe ene la, ge tso dziƒo va dze tɔsisiwo kple tsivudowo memama etɔ̃lia ƒe ɖeka dzi,
ke ɣletivi sia ŋkɔe nye “veve”
ale tsiwo katã ƒe memama etɔ̃lia ƒe ɖeka trɔ zu tsi veve
ale ame geɖewo ku to tsi veve sia nono me
mawudɔla enelia ku eƒe kpẽ la
tete wotsɔ nu xe ɣe, ɣleti kple ɣletiviwo ƒe mama etɔ̃lia ƒe ɖeka ŋkume eye viviti do
ale ŋkeke ƒe mama etɔ̃lia ƒe ɖeka mekpɔ kekeli o, eye nenema ke zã ƒe mama etɔ̃lia ƒe ɖeka hã mekpɔ kekeli o
esi mele nu siawo kpɔm la, mese hɔ̃ aɖe si nɔ dzodzom le yame la gblɔ kple gbe gã aɖe be, “babaa! babaa! babaa na anyigbadzinɔlawo le kpẽ siwo mawudɔla etɔ̃ mamlɛawo ava ku la ta!”
mawudɔla atɔ̃lia ku eƒe kpẽ la eye mekpɔ ɣletivi si ge tso dziƒo va dze anyigba dzi la, wotsɔ ʋe globo la ƒe safui na ɣletivi sia
esi wòʋu nu le ʋe globoa nu la, dzudzɔ do tso eme abe abolokpo gã aɖe mee dzudzɔ le dodom le ene
dzudzɔ gã la na be ɣe kple dziŋgɔlĩ do viviti
ʋetsuviwo ƒe ha gã aɖe do go tso dzudzɔ la me va anyigba dzi eye wona ŋusẽ wo be woawɔ nu abe ahɔ̃ siwo le anyigba dzi la ene
wode se na wo be womagagblẽ gbe siwo le anyigba dzi loo alo numiemie alo atiwo o, ke boŋ woagblẽ ame siwo mawu ƒe nutrenu mele ŋgonu na o
womena ŋusẽ wo be woawu wo o ke boŋ be woawɔ funyafunya wo dzinu atɔ̃
ale fukpekpe si me woto la nɔ abe ale si ame si ahɔ̃ te la sea vevee ene
le ŋkeke mawo me la, amewo adi ku gake womakpɔe o
ku adzro wo vevie gake ku asi abu ɖe wo
ʋetsuviawo ƒe dzedzeme le abe sɔ siwo bla akpa hena aʋayiyi ene
woɖɔ nane ɖe ta si le abe sikafiakuku ene eye woƒe mowo ɖi amegbetɔwo tɔ
woƒe ɖa le abe nyɔnuwo ƒe ɖa ene, eye woƒe aɖuwo le abe dzatawo tɔ ene
wodo akɔtakpoxɔnu siwo le abe gayibɔkɔtakpoxɔnuwo ene eye woƒe aʋalawo ƒe hoowɔwɔ le abe sɔwo kple tasiaɖamwo ƒe hoowɔwɔ ne wolũ ɖe aʋa me la ene
asiketiwo kple tiwo le wo si abe ahɔ̃wo tɔ ene eye ŋusẽ le woƒe asiketiwo me be woawɔ funyafunya amewo hena ɣleti atɔ̃
woƒe fiae nye mawudɔla si le ʋe globo la dzi kpɔm, ame si ƒe ŋkɔe nye abadon le hebrigbe me kple apolion le grikgbe me
babaadodo gbãtɔ nu va yi eye babaadodo eve bubuawo le mɔ dzi gbɔna
mawudɔla adelia ku eƒe kpẽ la
tete mese gbe aɖe tso sikavɔsamlekpui si nɔ mawu ŋkume la ƒe lãdzowo gbɔ
gbe la gblɔ na mawudɔla adelia si lé kpẽ la ɖe asi la bena, “đe ga mawudɔla ene, siwo wobla da ɖe frat tɔsisi gã la to
”
ale woɖe ga mawudɔla ene siwo wodzra ɖo ɖi na gaƒoƒo vevi, ŋkeke vevi, dzinu vevi kple ƒe vevi sia be woayi aɖawu amegbetɔƒomea ƒe mama etɔ̃lia ƒe ɖeka
asrafo siwo do sɔ la, ƒe xexlẽme anɔ miliɔn eve
nye ŋutɔ mese woƒe xexlẽme
sɔ kple sɔdola siwo mekpɔ le nye ŋutega me la ƒe dzedzeme nɔ ale
woƒe akɔtakpoxɔnu biã hẽ abe dzo ene; ɖewo nɔ blɔ eye ɖewo hã ɖi aŋutiɖiɖi abe sulfakpe ene
sɔawo ƒe tawo ɖi dzatawo ƒe ta eye dzo, dzudzɔ kple sulfakpe do tso woƒe nuwo me
dzo ƒe dɔvɔ̃, dzudzɔ kple sulfakpe si do go tso sɔwo ƒe nu me la, wu amegbetɔƒomea ƒe mama etɔ̃lia ƒe ɖeka
sɔawo ƒe ŋusẽ le woƒe nuwo kple asiketiawo me elabena woƒe asiketiwo le abe dawo ene eye ta li na asiketiawo, esiwo wotsɔna dea abi amewo ŋui
amegbetɔƒomea si susɔ, ame siwo dɔvɔ̃ siawo mewu o la, gbe tɔtrɔ le woƒe asiwo ƒe nu tovowo wɔwɔ me
wogbe be yewomaɖe asi le gbɔgbɔ vɔ̃wo subɔsubɔ, sika, klosalo, akɔbli, kpe kple atilegba siwo metea ŋu kpɔa nu, sea nu loo alo zɔna la subɔsubɔ ŋuti o
nenema ke wometrɔ le woƒe amewuwu, afakaka, ahasiwɔwɔ alo fififi yome o
tete mekpɔ mawudɔla triakɔ bubu wòtso dziƒo gbɔna
alilĩkpo nye awu ɣlaya wòdo eye anyieʋɔ le eƒe ta dzi, eƒe mo le abe ɣe ene eye eƒe afɔwo le abe dzosɔtiwo ene
elé agbalẽ sue aɖe ɖe asi, esi le ʋuʋu le eƒe asiƒome
etsɔ eƒe ɖusifɔ da ɖe atsiaƒu me tsɔ eƒe miafɔ da ɖe anyigba dzi,
eye wòdo ɣli sesẽ aɖe abe dzata ƒe gbeɖeɖe ene
esi wòdo ɣlia la, dziɖegbe adreawo ƒe gbe ɖi
esi dziɖegbe adreawo ƒo nu la, menɔ klalo be maŋlɔ nu gake mese gbe aɖe tso dziƒo gblɔ nam be, “tre nu si dziɖegbe adreawo gblɔ la nu eye mègaŋlɔe da ɖi o
”
ke mawudɔla si mekpɔ wònɔ tsitre ɖe atsiaƒu me kple anyigba dzi la, do eƒe ɖusibɔ ɖe dziƒo,
eye wòyɔ eya ame si nɔ agbe tegbetegbe, ame si wɔ dziƒowo kple nu siwo katã le wo me, anyigba kple nu siwo le edzi kple atsiaƒu kpakple nu siwo katã le eme la ƒe ŋkɔ heka atam bena, “heheɖemegbe aɖeke maganɔ anyi o!
gake le ŋkeke siwo me mawudɔla adrelia aku eƒe kpẽa la, mawu ƒe nu ɣaɣla la ava eme abe ale si ko wòɖe gbeƒãe na eƒe dɔla nyagblɔɖilawoe ene
”
esi gbe si mese tso dziƒo gaƒo nu nam la, egblɔ nam be, “heyi nãxɔ agbalẽ si le ʋuʋu le mawudɔla si le tsitre ɖe atsiaƒu me kple anyigba dzi la ƒe asime
”
ale meyi ɖe mawudɔla la gbɔ eye mebiae be wòatsɔ agbalẽ sue la nam
egblɔ nam be, “xɔe eye nãɖui
atrɔ azu nu veve le wò dɔ me, gake le wò nu me ya avivi abe anyitsi ene
”
mexɔ agbalẽ sue la le mawudɔla la si eye meɖui
evivi le nye nu me abe anyitsi ene ke esi meɖui vɔ la, etrɔ zu nu veve le nye dɔ me
eyi edzi gblɔ nam be, “ele na wò be nãgagblɔ nya ɖi tso ame geɖewo, dukɔwo, gbegbɔgblɔwo kple fiawo ŋuti
”
wotsɔ aƒla si le abe nudzidzenu ene la nam eye wogblɔ nam be, “yi, nãdzidze mawu ƒe gbedoxɔ la kple vɔsamlekpui la eye nãxlẽ mawusubɔla siwo le afi ma
ke ɖe xɔxɔnu gotatɔ le eme mègadzidzee o, elabena wotsɔe na helatɔwo
woanya avuzi le du kɔkɔe la dzi ɣleti blaene-vɔ-ene sɔŋ,
mana ŋusẽ nye ɖasefo eveawo eye woata akpanya agblɔ nya ɖi hena ŋkeke akpe ɖeka alafa eve blaade
”
esiawoe nye amiti eve kple akaɖiti eve siwo le tsitre ɖe anyigba la ƒe aƒetɔ la ŋkume
ne ame aɖe dze agbagba be yeawɔ nuvevi wo la, dzo dona le woƒe nu me hefiaa woƒe futɔwo
aleae ame si di be yeawɔ nuvevi wo la akui
ŋutsu siawo la, ŋusẽ le wo si be woatu dziŋgɔlĩ ale be tsi magadza le ɣeyiɣi si me wole nya gblɔm ɖi o, ŋusẽ le wo si be woatrɔ tsiwo woazu ʋu eye woada dɔvɔ̃ ƒomevi vovovowo ɖe anyigba dzi zigbɔzi ale si wolɔ̃
azɔ ne wowu woƒe ɖaseɖiɖi nu la, lã si ado tso ʋe globo la me la, ava wɔ avu kpli wo, aɖu wo dzi eye wòawu wo
woƒe ŋutilã kukuawo amlɔ du gã la ƒe mɔtatawo dzi, du gã si wona ŋkɔe le nyamenya nu be sodom kple egipte, afi si woklã woƒe aƒetɔ ɖe ati ŋu le
hena ŋkeke etɔ̃ kple afã la, amewo tso ƒome ɖe sia ɖe, to ɖe sia ɖe, gbegbɔgblɔ ɖe sia ɖe kple dukɔ ɖe sia ɖe me akpɔ woƒe ŋutilã kukuawo, eye woagbe be yewomaɖi wo o
anyigbadzinɔlawo akpɔ dziɖuɖudzidzɔ ɖe wo dzi eye woaɖu azã, aɖo nunanawo ɖe wo nɔewo elabena nyagblɔɖila eve siawo wɔ funyafunya anyigbadzinɔlawo
ke le ŋkeke etɔ̃ kple afã la megbe la, agbegbɔgbɔ tso mawu gbɔ ge ɖe ame kukuawo me, wotsi tsitre eye ŋɔdzi gã aɖe lé ame siwo kpɔ wo
tete wose gbe gã aɖe tso dziƒo le gbɔgblɔm be, “va dzime le afii
” ale woyi dziƒo le alilĩkpowo me esi woƒe futɔwo flɔ ŋku ɖe wo dzi
le gaƒoƒo ma ke me la, anyigba ʋuʋu ŋɔdzitɔe eye du la ƒe mama ewolia dometɔ ɖeka mu dze anyi; ame akpe adre tsrɔ̃ le anyigbaʋuʋu la me
ke ŋɔdzi lé agbetsilawo eye wotsɔ ŋutikɔkɔe na dziƒo mawu la
babaadodo evelia nu va yi ke etɔ̃lia gbɔna kpuie
mawudɔla adrelia ku eƒe kpẽ eye gbe sesẽ aɖewo ɖi le dziƒonutowo me bena, “xexeame ƒe fiaɖuƒe la zu míaƒe aƒetɔ kple eƒe kristo la ƒe fiaɖuƒe, eye wòaɖu fia tso mavɔ me yi mavɔ me
”
eye amega xoxo blaeve-vɔ-eneawo, ame siwo nɔ woƒe fiazikpuiwo dzi le mawu ŋkume la tsyɔ mo anyi eye wosubɔ mawu,
le gbɔgblɔm bena, “o aƒetɔ mawu, ŋusẽkatãtɔ, míeda akpe na wò, wò ame si li fifia eye nènɔ anyi kpɔ elabena exɔ wò ŋusẽ triakɔ la eye nèdze dziɖuɖu gɔme
dukɔwo le nyanyram eye wò dziku ɖiɖi va
ɣeyiɣi de be woadrɔ̃ ʋɔnu kukuawo eye woatu fe na wò dɔla, nyagblɔɖilawo, wò ame kɔkɔeawo kple ame siwo dea bubu wò ŋkɔ ŋuti, ame gblɔewo kple ame gãwo siaa
nenema ke míeda akpe na wò be nètsrɔ̃ ame siwo tsrɔ̃ anyigba la
”
emegbe woʋu mawu ƒe gbedoxɔ le dziƒo eye wokpɔ mawu ƒe nubablaɖaka le eƒe gbedoxɔ me
tete dzi ke dzo, dzi ɖe gbe, sokpewo ge, anyigba ʋuʋu eye kpetsi gã aɖe dza
dzesi gã wɔnuku aɖe dze le dziƒo
nyɔnu aɖe si ta ɣe abe avɔ ene, ɣleti le eƒe afɔ te eye wòɖɔ fiakuku si ŋu ɣletivi wuieve le la va do
fu nɔ eƒo eye wònɔ ɣli dom esi wònɔ ku lém be yeadzi vi
emegbe dzesi bubu gadze le dziƒo, ʋɔ driba, gã, dzẽ aɖe si to ta adre, dzo ewo eye fiakuku adre le tawo nɛ la, va do
eƒe asiketi kplɔ ɣletivi siwo le dziŋgɔlĩ ŋu la ƒe mama etɔ̃lia ƒe ɖeka eye wòhe wo ƒu gbe ɖe anyigba
ʋɔ driba la nɔ tsitre ɖe nyɔnu si nɔ ku lém la ŋkume eye wòle klalo be yeavuvu vidzĩ si nyɔnua adzi
nyɔnu la dzi ŋutsuvi, ame si ava ɖu dukɔwo katã dzi kple gatikplɔ
tete woxɔ ɖevi la le esi kaba tsɔ yi ɖe mawu kple eƒe fiazikpui la gbɔe
emegbe nyɔnu la si yi gbedzi ɖe teƒe si mawu dzra ɖo ɖi nɛ afi si woakpɔ eta le hena ŋkeke akpe ɖeka alafa eve blaade
eye aʋa dzɔ le dziƒo
mikael kple eƒe mawudɔlawo wɔ aʋa kple ʋɔ driba la eye ʋɔ driba la kple eƒe dɔlawo hã wɔ aʋa kpli wo
ke ʋɔ driba la ƒe ŋusẽ metri akɔ o ale wobu woƒe nɔƒe le dziƒo
wotsɔ ʋɔ driba gã la, da xoxo si woyɔna be gbɔgbɔ vɔ̃ alo satana, ame si kplɔ xexeame katã trae la ƒu gbe
wotsɔ eya ŋutɔ kple eƒe dɔlawo ƒu gbe ɖe anyigba
tete mese gbe sesẽ aɖe tso dziƒo le gbɔgblɔm be, “azɔ ko míaƒe mawu la ƒe ɖeɖe, ŋusẽ kple fiaɖuƒe la kpakple eƒe kristo ƒe dziɖuɖu ƒe ŋusẽ la va ɖo; elabena wotsɔ mía nɔviawo nutsola, ame si nɔa wo nu tsom zã kple keli le mawu ŋkume la ƒu gbe ɖe anyigba
woɖu edzi to alẽvi la ƒe ʋu kple woƒe ɖaseɖiɖi me
womelɔ̃ woƒe agbe nenema gbegbe be woayi sisi ge le ku nu o
eya ta dzi nedzɔ mi, mi dziƒowo kple mi ame siwo nɔ wo me! ke babaa na anyigba kple atsiaƒu elabena satana ɖi va mia gbɔ! dzi le ekum vevie elabena enyae be yeƒe ɣeyiɣi la le kpuie
”
esi ʋɔ driba la kpɔ be wotsɔ ye ƒu gbe ɖe anyigba la, eti nyɔnu si dzi ŋutsuvi la yome
wotsɔ hɔ̃ gã aɖe ƒe aʋala eveawo na nyɔnu la ale be wòate ŋu adzo ayi ɖe teƒe si wodzra ɖo ɖi nɛ le gbedzi, afi si woakpɔ eta le hena ɣeyiɣi aɖe, ɣeyiɣiwo kple ɣeyiɣi afã le afi si ʋɔ driba la mate ŋu ade o
tete ʋɔ driba la tu tsi to eƒe nu me esi ɖuɖu abe tɔsisi ene ne wòaɖɔ alé nyɔnu la eye tɔsisi la nakplɔe adzoe
ke anyigba la kpe ɖe nyɔnu la ŋu esi wòke eƒe nu hemi tɔsisi si ʋɔ driba la tu to eƒe nu me
dzi ku ʋɔ driba la vevie ɖe nyɔnu la ŋu eye wòyi be yeaɖawɔ aʋa kple eƒe dzidzimevi mamlɛawo, ame siwo ɖoa to mawu kple eƒe sededewo eye wolé yesu me ʋuʋu me ɖe asi sesĩe
ale ʋɔ driba la nɔ tsitre ɖe atsiaƒua to
tete mekpɔ lã wɔadã aɖe wodo go tso atsiaƒu me gbɔna
eto dzo ewo kple ta adre; fiakuku ewo nɔ dzoawo dzi eye woŋlɔ busuŋkɔwo ɖe ta adreawo dometɔ ɖe sia ɖe ŋu
lã wɔadã si mekpɔ la ɖi lãkle gake eƒe afɔwo nɔ abe sisiblisi tɔwo ene eye eƒe nu le abe dzata tɔwo ene
ʋɔ driba la tsɔ eƒe ŋusẽ, fiazikpui kple dziɖuɖuŋusẽ na lã wɔadã la
edze abe lã wɔadã la ƒe tawo dometɔ ɖeka ɖe wòxɔ abi vevie ene gake abi gã si wòxɔ la ku
xexeame katã ƒe nu ku eye wodze lã wɔadã la yome
amewo subɔ ʋɔ drĩba la elabena etsɔ dziɖuɖu ƒe ŋusẽ na lã wɔadã la, eye wosubɔ lã wɔadã la hã hebia be, “ame kae le abe lã wɔadã la ene? ame kae ate ŋu awɔ aʋa kplii?”
wona nu lã wɔadã la be wòagblɔ adegbeƒonyawo kple busunyawo eye be wòaɖu dzi hena ɣleti blaene-vɔ-ene
eke eƒe nu be yeagblɔ busunya ɖe mawu ŋu eye yeaƒo ɖi eƒe ŋkɔ, eƒe nɔƒe kple ame siwò katã li kplii le dziƒo
wona ŋusẽe be wòawɔ aʋa kple ame kɔkɔeawo eye woaɖu wo dzi
nenema kee wona dziɖuɖuŋusẽe ɖe to sia to, ƒome sia ƒome, gbegbɔgblɔ sia gbegbɔgblɔ kple dukɔ sia dukɔ dzi
anyigbadzitɔwo katã asubɔ lã wɔadã la, ame siwo ƒe ŋkɔwo womeŋlɔ ɖe alẽvi si wowu tso xexeame ƒe gɔmedzedze ke la ƒe agbegbalẽ la me o
ame si to senu li na la, nesee
ne ame aɖe ayi aboyome la, aboyomee wòayi
ne woawu ame aɖe kple yi la, yie woatsɔ awui
esia hiã na dzigbɔɖi le dzidodo me kple nuteƒewɔwɔ le ame kɔkɔeawo ƒe akpa dzi
eye mekpɔ lã wɔadã bubu wònɔ dodom tso anyigba ƒe tume
eto dzo eve abe agbovi ene gake enɔ nu ƒom abe ʋɔ driba ene
ewɔ lã wɔadã gbãtɔ ƒe dziɖuɖuŋusẽwo katã ŋutidɔ ɖe lã wɔadã gbãtɔ teƒe eye wòna be anyigba kple edzinɔlawo katã nasubɔ lã wɔadã gbãtɔ, ame si ƒe kubi wowɔ wòku
ewɔ dzesi kple nukunu gãwo eye wòna be dzo gɔ̃ hã ge tso dziƒo va dze anyi le amewo ƒe ŋkume
le ŋusẽ si wonɛ be wòawɔ nukunuwo ɖe lã wɔadã gbãtɔ teƒe ta la, eble anyigbadzitɔwo katã
ede se na wo be woali legba abe bubudede lã wɔadã si ŋu wode abi kple yi eye wògale agbe la ŋu ene
wona ŋusẽe be woade gbɔgbɔ lã wɔadã gbãtɔ ƒe legba me ale be legba la nate ŋu aƒo nu eye be woawu ame siwo katã gbe be yewomasubɔ lã wɔadã la ƒe legba o
nenema kee wòzi ame sia ame, suewo kple gãwo, kesinɔtɔwo kple ame dahewo, ablɔɖeviwo kple kluviwo dzi be woade dzesi woƒe nuɖusibɔ alo woƒe ŋgonu,
ale be ame aɖeke mate ŋu aƒle nu alo adzra nu o negbe ɖe ko wòxɔ dzesi si nye lã wɔadã la ƒe ŋkɔ, alo xexlẽme si nye eƒe ŋkɔ
esia hiã nunya
ne sidzedze le ame aɖe si la, nebu akɔnta le xexlẽme dzesi si nye lã wɔadã la ƒe ŋkɔ ŋuti, elabena enye ame ƒe xexlẽme ƒe dzesi
eƒe xexlẽme ƒe dzesie nye alafa ade blaade-vɔ-ade
kasia mekpɔ alẽvi la le ŋkunyeme
enɔ tsitre ɖe zion to dzi eye ame akpe alafa ɖeka blaene-vɔ-ene, ame siwo ƒe ŋgowo nu woŋlɔ eŋkɔ kple fofoa tɔ ɖo la nɔ tsitre ɖe egbɔ
mese gbe aɖe tso dziƒo abe tsi geɖewo ƒe howɔwɔ alo dzi ƒe gbeɖeɖe ene
gbe si mese la, nɔ abe kasaŋkuƒolawoe nɔ woƒe kasaŋkuwo ƒom ene
tete wodzi ha yeye le fiazikpui la ŋgɔ kple nu gbagbe eneawo kpakple amegã xoxoawo ƒe ŋkume
ame aɖeke mete ŋu srɔ̃ ha la o negbe ame akpe alafa ɖeka blaene-vɔ-ene, ame siwo woɖe tso anyigbadzi la ko
ame siawoe nye ame siwo meƒo ɖi wo ɖokuiwo kple nyɔnunya o elabena wowɔ wo ɖokuiwo kɔkɔe
wokplɔa alẽvi la ɖo afi sia afi si wòyina
woƒle wo tso amegbetɔwo dome eye wotsɔ wo na mawu kple alẽvi la abe nukuwo ƒe gbãtɔwo ene
womekpɔ alakpa aɖeke le woƒe nume o elabena wonye mokakamanɔŋutɔwo
tete mekpɔ mawudɔla bubu wònɔ dzodzom le yame eye nyanyui mavɔ la le esi ne wòaɖe gbeƒãe na ame siwo le anyigba dzi, na dukɔ ɖe sia ɖe, to ɖe sia ɖe, gbegbɔgblɔ ɖe sia ɖe kple ƒome ɖe sia ɖe
egblɔ kple gbe gã aɖe be, “mivɔ̃ mawu eye mitsɔ ŋutikɔkɔe nɛ elabena eƒe ʋɔnudɔdrɔ̃ ƒe gaƒoƒo la va ɖo
misubɔ eya ame si wɔ dziƒowo, anyigba, atsiaƒu kple tsidzidziwo
”
mawudɔla evelia kplɔe ɖo le ɣli dom be, “womui! womu babilonia gã la, babilonia si na dukɔwo no eƒe ahasiwɔwɔ ƒe dɔmedzoewain la
”
mawudɔla etɔ̃lia kplɔ wo ɖo le gbɔgblɔm kple gbe gã aɖe be, “ne ame aɖe asubɔ lã wɔadã la kple eƒe legba eye wòaxɔ eƒe dzesi ɖe ŋgonu alo eƒe asi ŋuti la,
eya hã ano mawu ƒe dɔmedzoe ƒe wain si wokɔ ɖe mawu ƒe dziku helihelĩ ƒe kplu la me wòyɔ banaa
woawɔ funyafunyae kple aŋɔdzo le mawudɔla kɔkɔeawo kple alẽvi la ŋkume
eye woƒe fuwɔame ƒe dzudzɔ atu ayi dzime tso mavɔ me yi mavɔ me
dzudzɔ aɖeke meli na ame siwo subɔ lã wɔadã la kple eƒe legba la zã kple keli o alo na ame si xɔ eƒe ŋkɔ ƒe dzesi ɖe eƒe ŋgonu o
”
esia hiã dzigbɔɖi le dzidodo me le ame kɔkɔeawo ƒe akpa dzi, ame siwo wɔa mawu ƒe sededewo dzi eye wonɔa nuteƒewɔwɔ, dzi na yesu
ke mese gbe aɖe tso dziƒo le gbɔgblɔm be, “ŋlɔ be, ‘woayra ame siwo ku le aƒetɔ la me tso azɔ dzi heyina’
” gbɔgbɔ la le gbɔgblɔm be, “ẽ, woadzudzɔ tso woƒe dɔwɔwɔwo me elabena woƒe nuwɔnawo adze wo yome
”
tete mekpɔ alilĩkpo ɣi aɖe le nye ŋkume eye ame aɖe si le abe, “amegbetɔvi la ene” la bɔbɔ nɔ anyi ɖe alilĩkpo la dzi
sikafiakuku le ta nɛ eye wòlé hɛ gobɛ ɖaɖɛ ɖe asi
kasia mawudɔla bubu do go tso gbedoxɔ la me eye wòdo ɣli kple gbe sesẽ gblɔ na ame si nɔ anyi ɖe alilĩkpo la dzi gblɔ bena, “tsɔ wò hɛ gobɛ la eye nãxa nu elabena nuŋeɣi ɖo eye anyigba ƒe nukuwo ɖi hena xaxa
”
ale ame si nɔ alilĩkpoa dzi la, nyẽ eƒe hɛ gobɛ la ɖe anyigba blibo la tame, ale wòxa nukuwo le anyigba la dzi
mawudɔla bubu do go tso gbedoxɔ si le dziƒo la me
hɛ gobɛ ɖaɖɛ nɔ eya hã sime
mawudɔla bubu kplɔ eya hã ɖo; eyae nye ame si kpɔa dzo la dzi
edo go tso vɔsamlekpui la me eye wògblɔ na ame si lé hɛ gobɛ ɖaɖɛ la ɖe esi la kple gbe sesẽ aɖe be, “tsɔ wò hɛ gobɛ ɖaɖɛ la eye nãxa wainkpowo le anyigba ƒe wainkawo ŋu elabena eƒe waintsetseawo ɖi
”
mawudɔla la nyẽ eƒe hɛ gobɛ la ɖe anyigba dzi eye wòxa eƒe waintsetsewo hetsɔ wo trɔ ɖe mawu ƒe dɔmedzoe ƒe wainfiaƒe gã la
wonya avuzi le wo dzi le wainfiaƒe la le du la godo, ʋu si tso wainfiaƒe la eye eƒe kɔkɔme anɔ abe sɔ si wobla akpa na la ene; afi si ke wòsi ɖo la anɔ abe kilomita alafa etɔ̃ ene
eye mekpɔ dzesi gã, wɔnuku bubu le dziƒo
mawudɔla siwo lé dɔvɔ̃ adre mamlɛawo ɖe asi, mamlɛawo elabena woawoe wu mawu ƒe dɔmedzoe la nu
azɔ la mekpɔ nane si le abe ahuhɔ̃etsiaƒu si wotɔtɔ kple dzo la ene eye ame siwo ɖu lã wɔadã la, eƒe legba kple eƒe ŋkɔ ƒe xexlẽmedzesi dzi la le tsitre ɖe atsiaƒua to
wolé kasaŋku siwo mawu tsɔ na wo la ɖe asi,
eye wodzi, mose, mawu ƒe dɔla ƒe ha kple alẽvi la ƒe ha be, “aƒetɔ mawu, ŋusẽkatãtɔ, wò nuwɔnawo lolo eye wowɔ nuku
blemafia, wò mɔwo le dzɔdzɔe eye wonye nyateƒe
o aƒetɔ, ame kae mavɔ̃ wò, eye wòatsɔ ŋutikɔkɔe ana wò ŋkɔ o? elabena wò koe le kɔkɔe dukɔwo katã ava eye woasubɔ wò elabena woɖe wò nudzɔdzɔewɔwɔwo fia
”
le esia megbe la, mekpɔ gbedoxɔ si le dziƒo, si nye ɖaseɖiɖi ƒe agbadɔ wònɔ ʋuʋu
mawudɔla adre siwo lé dɔvɔ̃ adreawo ɖe asi la, do go tso gbedoxɔ la me
wodo aklala biɖibiɖi ƒe awu dzadzɛwo eye wotsɔ sikalidziblanu tso gae ɖe akɔta
tete nu gbagbe eneawo dometɔ ɖeka tsɔ sikagba adre siwo yɔ fũu kple mawu ƒe dɔmedzoe helihelĩ, mawu si le agbe tegbetegbe la, na mawudɔla adreawo,
eye gbedoxɔ la me yɔ fũu kple dzudzɔ si tso mawu ƒe ŋutikɔkɔe kple eƒe ŋusẽ gbɔ
ame aɖeke mete ŋu age ɖe gbedoxɔa me o va se ɖe esime mawudɔla adreawo ƒe dɔvɔ̃ adreawo nu va yi
eye mese gbe gã aɖe tso gbedoxɔ la me le gbɔgblɔm na mawudɔla adreawo bena, “miheyi ne miatrɔ mawu ƒe dɔmedzoekplu adreawo akɔ ɖe anyigba dzi
”
mawudɔla gbãtɔ yi ɖatrɔ eƒe kplu kɔ ɖe anyigba dzi eye dɔvɔ̃ la na be abi makumaku kple abi si naa wosea veve la, kaka ɖe ame siwo xɔ lã wɔadã la ƒe dzesi eye wosubɔ eƒe legba la dome
mawudɔla evelia trɔ eƒe kplu la kɔ ɖe atsiaƒu dzi eye wòtrɔ zu ʋu, ʋu si le abe ame kuku tɔ ene eye nu gbagbe ɖe sia ɖe ku le atsiaƒu la me
mawudɔla etɔ̃lia trɔ eƒe kplu la kɔ ɖe tɔsisiwo kple tsidzidziwo dzi eye woawo hã trɔ zu ʋu
tete mese mawudɔla si kpɔa tsinyawo dzi la gblɔ bena, “wò la, wò ʋɔnudɔdrɔ̃ siawo le eteƒe, wò, kɔkɔetɔ si li fifia eye nènɔ anyi kpɔ wò afiatsotsowo le eteƒe
elabena, wokɔ wò ame kɔkɔewo kple wo nyagblɔɖilawo ƒe ʋu ɖe anyi eye nèkpe ʋu na wo be woano abe ale si dze wo ene
”
mese vɔsamlekpui la ɖo eŋu be, “ẽ, aƒetɔ mawu, ŋusẽkatãtɔ, wò ʋɔnudɔdrɔ̃wo nye nyateƒe eye wole dzɔdzɔe
”
mawudɔla enelia trɔ eƒe kplu la ɖe ɣe dzi eye wona ŋusẽ ɣe la be wòatsɔ dzo ƒe ŋusẽ aɖu amewoe
ɣe la ɖu wo vevie ale gbegbe be woƒo fi de mawu ƒe ŋkɔ, ame si kpɔ ŋusẽ ɖe dɔvɔ̃ siawo dzi
ke wogbe be yewomatrɔ dzime atsɔ ŋutikɔkɔe anɛ o
mawudɔla atɔ̃lia trɔ eƒe kplu la kɔ ɖe lã wɔadã la ƒe fiazikpui dzi eye viviti nye tsyɔ eƒe fiaɖuƒe la
amewo ɖu aɖe le vevesese ta,
eye woƒo fi de dziƒomawu la le woƒe vevesesewo kple abi siwo woxɔ la ta
gake wogbe be yewomatrɔ le yewoƒe nuwɔnawo yome o
mawudɔla adelia trɔ eƒe kplu la kɔ ɖe frat tɔsisi gã la dzi eye emetsi la katã mie, ne wòadzra mɔ ɖo na ɣedzeƒefiawo
tete mekpɔ gbɔgbɔ makɔmakɔ etɔ̃ siwo ɖi akpɔkplɔwo
wodo go tso ʋɔ driba la ƒe nu me kple lã wɔadã la ƒe nu me, kpakple aʋatsonyagblɔɖila la ƒe nu me
wonye gbɔgbɔ vɔ̃, siwo le nukunuwo wɔm eye wodona yina ɖe xexemefiawo gbɔ ne woaƒo wo nu ƒu hena aʋawɔwɔ le mawu ŋusẽkatãtɔ la ƒe ŋkeke gã la dzi
“kpɔ ɖa, megbɔna abe fiafitɔ ene! woayra ame si le ŋudzɔ eye eƒe awuwo gale esi ale be masi adzo amamae eye wòaɖe eƒe ŋukpeƒe ɖe go o
”
tete woƒo fiawo katã nu ƒu ɖe teƒe aɖe si woyɔna le hebrigbe me be armagedon
mawudɔla adrelia tsɔ eƒe kplu la trɔ ɖe yame eye gbe gã aɖe ɖi tso gbedoxɔ la me kple fiazikpui la gbɔ nɔ gbɔgblɔm be, “wowu enu vɔ!”
tete dzi ke dzo, dzi ɖe gbe, sokpewo ge eye anyigba ʋuʋu ŋɔdzitɔe
anyigba meʋuʋu kpɔ nenema tso ɣesiɣi wowɔ amegbetɔ ɖe anyigbadzi o, elabena anyigbaʋuʋu la nu sẽ ŋutɔ
du gã la ma ɖe akpa etɔ̃ me eye dukɔwo ƒe duwo mu dze anyi
mawu ɖo ŋku babilonia gã la dzi eye wòtsɔ kplu si yɔ fũu kple eƒe dɔmedzoe helihelĩ ƒe wain la nɛ
ƒukpo ɖe sia ɖe si dzo, womegakpɔ towo gɔ̃ hã o
tsikpe gã aɖe dza tso dziƒo, eye tsikpe ɖeka ƒe kpekpeme anɔ kilogram blaade-vɔ-atɔ̃
woge va dze amewo dzi le anyigba
ameawo ƒo fi de mawu le tsikpe ƒe dɔvɔ̃ la ta elabena dɔvɔ̃ la dzi ŋɔ ŋutɔ
mawudɔla adreawo dometɔ ɖeka, si lé kplu adreawo ɖe asi la, va gblɔ nam bena, “va, mafia tohehe si woatsɔ ana gbolo gã si nɔ anyi ɖe tsi geɖewo dzi la wò
anyigbadzifiawo wɔ ahasi kplii eye anyigbadzitɔwo no eƒe ahasiwɔwɔ ƒe wain mu
”
tete mawudɔla la kɔm le gbɔgbɔ me yi gbedzi, afi ma mekpɔ nyɔnu aɖe si nɔ anyi ɖe lã hẽ aɖe dzi esi ŋu busuŋkɔwo le
lã la to ta adre kple dzo ewo
nyɔnu la do awu legbe si wotɔ kple avɔ blɔ kple avɔ dzẽ, eye wòde sikakɔga keklẽwo, kpexɔasidzonuwo kple dzonu bubuwo kɔ
sikakplu si yɔ fũu kple ŋunyɔnuwo kple eƒe ahasiwɔwɔ ƒe ŋunyɔnu la le esi
woŋlɔ ŋkɔ si nye nya ɣaɣla la ɖe eƒe ŋgonu, “babilonia gã la, gbolowo kple anyigbadziŋunyɔnuwo dada
”
mekpɔ be nyɔnu la mu ame kɔkɔewo kple ame siwo ɖi ɖase le yesu ŋuti la ƒe ʋu
esi mekpɔe la, nye mo wɔ yaa
tete mawudɔla la biam be, “nu ka ŋuti wò mo wɔ yaa ɖo? maɖe nyɔnua kple lã si dom wòle, lã si to ta adre kple dzo ewo ƒe nu ɣaɣla me na wò
lã si nèkpɔ la, nɔ anyi tsã, gake megali fifia o, eye ado go tso ʋe globo la me ayi eƒe tsɔtsrɔ̃ la me
anyigbadzitɔ siwo ƒe ŋkɔwo womeŋlɔ ɖe agbegbalẽa me tso xexeame ƒe gɔmedzedzea me o la ƒe mo awɔ yaa ne wokpɔ lã la elabena enɔ anyi tsã ke megali fifia o, gake agatrɔ ava
“nya sia hiã na susu si me nunya le
ta adreawo nye togbɛ adre siwo dzi nyɔnu la nɔ anyi ɖo
woganye fia adrewo hã
wo ame atɔ̃ dze anyi, ɖeka li fifia eye ɖeka mekpɔ va haɖe o
ke ne eva va la, anɔ anyi hena ɣeyiɣi kpui aɖe ko
lã si nɔ anyi kpɔ eye megali fifia o lae nye fia enyilia
enye fia adreawo dometɔ ɖeka eye wòyina ɖe eƒe tsɔtsrɔ̃ la me
“dzo ewo siwo nèkpɔ la, nye fia ewo siwo si fiaɖuƒe mesu haɖe o, gake la, woana dziɖuɖuŋusẽwo abe fiawo ene kpe ɖe lã la ŋu hena gaƒoƒo ɖeka
taɖodzinu ɖeka le wo si eye woatsɔ woƒe ŋusẽ kple dziɖuɖuŋusẽ ana lã la
woawɔ aʋa kple alẽvi la gake alẽvi la aɖu wo dzi elabena eyae nye aƒetɔwo dzi aƒetɔ kple fiawo dzi fia la eye eƒe ame tiatiawo, ame siwo wòyɔ kple ame siwo dze eyome le anukware me la, anɔ egbɔ
”
mawudɔla la yi edzi gblɔ nam be, “tsi siwo nèkpɔ esiwo dzi gbolo la nɔ anyi ɖo la nye amewo, amehawo, dukɔwo kple gbegbɔgblɔwo
lã la kple eƒe dzo ewo siwo nèkpɔ la, alé fu gbolo la, woahee va gbegblẽ me eye woagblẽe ɖi amamae
woaɖu eƒe lã eye woatɔ dzoe,
elabena mawu tsɔe de woƒe dzime be woana eƒe tameɖoɖo nava eme ne woalɔ̃ atsɔ woƒe ŋusẽ ana lã la ne wòatsɔ aɖu dzii va se ɖe esime mawu ƒe nyawo ava eme
nyɔnu si nèkpɔ la eyae nye du gã si le anyigbadzifiawo dzi ɖum
”
le esia megbe la, mekpɔ mawudɔla bubu wòɖi tso dziƒo gbɔna
ŋusẽ gã aɖe nɔ esi eye eƒe ŋutikɔkɔe na anyigbadzi klẽ
edo ɣli kple gbe gã aɖe be, “womui! womu babilonia gã la! eva zu aƒe na gbɔgbɔ vɔ̃wo kple mɔ sesẽ na gbɔgbɔ makɔmakɔwo kpakple xadza na xevi makɔmakɔwo kple xevi siwo womeɖuna o,
elabena dukɔwo katã no eƒe dɔmedzoe ƒe wain si nye eƒe gbolowɔwɔ
anyigbadzifiawo wɔ ahasi kplii eye anyigbadzisitsala gãwo zu hotsuitɔ gãwo to eƒe kesinɔnu gbogboawo me
”
tete mese gbe bubu tso dziƒo le gbɔgblɔm be, “mido go le wo dome, nye amewo be miagakpɔ gome le woƒe nu vɔ̃wo me o, be woƒe dɔvɔ̃wo dometɔ aɖeke nagava mia dzi o
elabena woƒe nu vɔ̃wo li kɔ yi ɖe dziƒo ke eye mawu ɖo ŋku woƒe nu tovowo wɔwɔ dzi
wɔe nɛ abe ale si wòwɔ ene
đo eteƒe nɛ zigbɔzi eve ɖe nu si wòwɔ la ta
tɔtɔ eya ŋutɔ ƒe kplu eve ne nãtsɔ anɛ
egblɔ le eƒe dzime dadatɔe be, ‘menɔ anyi abe nyɔnufia ene, nyemenye ahosi o eye nyemafa konyi akpɔ o
’ eya ta tsɔ fuwɔame kple vevesese nɛ wòasɔ gbɔ abe ale si wòtsɔ ŋutikɔkɔe kple kesinɔnuwo na eɖokui ene
ale be le ŋkeke ɖeka me la, eƒe dɔvɔ̃wo ava ƒo ɖe edzi, esiwo nye ku, konyifafa kple dɔwuame
dzo ava fiae keŋkeŋ elabena ŋusẽtɔe nye aƒetɔ mawu, ame si drɔ̃ ʋɔnui
“ne anyigbadzifia siwo wɔ ahasi kplii eye wokpɔ gome le eƒe kesinɔnuwo me kpɔ dzo si wotɔe ƒe dzudzɔ la, woafa avi eye woafa nɛ
eƒe fuwɔame ado ŋɔdzi na wo ale gbegbe be woanɔ adzɔge ke anɔ avi fam kple ɣli be, ‘babaa! o du gã, babaa na wò
o babilonia, du si ŋu ŋusẽ le! le gaƒoƒo ɖeka me, wò tsɔtsrɔ̃ va ɖo!
“anyigbadzisitsalawo afa avi eye woafa nɛ elabena ame aɖeke megale woƒe adzɔnuwo ƒlem o
adzɔnu siawoe nye sika, klosalo, kpexɔasiwo, dzonuwo, aklala biɖibi-ɖiwo, ago, sedavɔ, avɔ dzĩwo, sitronʋuƒo vovovowo, kple nu vovovo siwo wowɔ kple nyiɖu, ati xɔasiwo, akɔbli, gayibɔ kple kpexɔasiwo
bubuawoe nye atikeʋeʋĩ, sina-mɔn, detsiƒonuʋeʋĩwo, dzudzɔʋeʋĩdonuwo, kotoklobo, lifi, wain, amitimi, wɔ meme, mɔlu, nyiwo, alẽwo, sɔwo kple woƒe tasiaɖamwo, kluviwo kple amewo ƒe luʋɔwo
“wo katã woagblɔ be, ‘kutsetse si nèdi vevie la do le asiwòme
wò kesinɔnuwo kple wò atsyɔ̃ hã tsrɔ̃; womagatrɔ agbɔ gbeɖe o
’
asitsala siwo dzra nu siawo eye wokpɔ woƒe kesinɔnuwo tso egbɔ la, atsi tre ɖe adzɔge ke le ŋɔdzi si lé wo le eƒe fuwɔame ta la ta
woafa avi, afa konyi,
eye woado ɣli be, ‘babaa! o du gã si do aklala biɖibiɖi kple avɔ dzĩ kpakple avɔ blɔtɔ ƒe awulegbe eye nède sikakɔwla si le dzo dam, kpexɔasidzonuwo kple dzonu ƒuƒuiwo, babaa na wò!
le gaƒoƒo ɖeka pɛ ko me la, wò kesinɔnu gbogbo siawo tsrɔ̃! “azɔ la, kuɖɔɖola ɖe sia ɖe, ame siwo katã ɖoa tɔdziʋu, tɔdziʋukulawo, kple ame siwo katã kpɔa woƒe abolo tsoa ƒudzidɔwɔwɔ me la katã anɔ adzɔge
ne wokpɔ dzo si wotɔe ƒe dzudzɔ le tutum la, woado ɣli be, ‘du aɖe nɔ anyi kpɔ abe du gã sia enea?’
woalɔ ke akɔ ɖe tame, woafa avi eye woado konyifaɣli be, ‘babaa! o du gã, afi si ame siwo katã si tɔdziʋu si nɔa ƒu dzi le la, kpɔ woƒe kesinɔnuwo le
babaa na wò! le gaƒoƒo ɖeka pɛ ko me, wotsrɔ̃e keŋkeŋ
o dziƒo, dzɔ dzi le eya amea ta! mi ame kɔkɔewo, apostolowo kple nyagblɔɖilawo, mitso aseye! elabena mawu drɔ̃ ʋɔnui ɖe ale si wòwɔ fu mi la ta
’”
tete mawudɔla triakɔ aɖe tsɔ kpe aɖe si ƒe lolome anɔ abe wɔtute ene la, ƒu gbe ɖe atsiaƒu me eye wògblɔ be, “aleae woatsɔ dziku kple ŋusẽ aƒu babilonia, du gã la, anyii eye magafɔ gbeɖe o
kasaŋkuƒolawo, hadzilawo, dzekulawo kple kpẽkulawo la, womagase woƒe ŋkɔ le mewò akpɔ gbeɖe o
nenema kee womagakpɔ asinudɔwɔla aɖeke tɔgbi le mewò akpɔ gbeɖe o
womagase wɔtutewo ƒe wɔtutu le mewò akpɔ gbeɖe o
womagakpɔ akaɖi ƒe bibi le mewò akpɔ gbeɖe o
nenema kee ŋugbetɔ kple ŋugbetɔsrɔ̃ ƒe gbe magaɖi le mewò akpɔ gbeɖe o
wò asitsalawoe nye ame xɔŋkɔwo le xexeame ètsɔ wò akunyawɔwɔ kplɔ dukɔwo katã trae
wokpɔ nyagblɔɖilawo kple ame kɔkɔewo kpakple ame siwo katã wowu le anyigba dzi la ƒe ʋu le mewò”
le esia megbe la, mese nane si ɖi abe ameha gã aɖee le ɣli dom le dziƒo ene be “haleluya! đeɖe kple ŋutikɔkɔe kpakple ŋusẽ nye míaƒe mawu la tɔ,
elabena eƒe ʋɔnudɔdrɔ̃wo nye nyateƒe eye wole dzɔdzɔe
ebu fɔ gbolo gã la, ame si do gu anyigba to eƒe ahasiwɔwɔwo me
ebia hlɔ̃ ɖe eƒe dɔlawo ƒe ʋu ta
”
wogado ɣli ake be, “haleluya! eƒe dzotɔtɔ ƒe dzudzɔ le tutum le dzime yim tso mavɔ me yi mavɔ me
”
amegã xoxo blaeve-vɔ-eneawo kple nu gbagbe eneawo tsyɔ mo anyi eye wosubɔ mawu, ame si nɔ anyi ɖe fiazikpui la dzi
wodo ɣli be, “amen, haleluya!”
tete gbe aɖe ɖi tso fiazikpui la gbɔ le gbɔgblɔm bena, “mikafu míaƒe mawu la, mi eƒe dɔlawo katã, mi ame siwo vɔ̃nɛ, ame gblɔewo kple ame deŋgɔwo siaa!”
tete mese nu si ɖi abe ameha gã aɖe ƒe gbe, abe tsi geɖewo ƒe sisi ƒe howɔwɔ alo dzi ƒe gbeɖeɖe sesẽ aɖe ene be, “haleluya! elabena míaƒe aƒetɔ, mawu, ŋusẽkatãtɔ lae le dzi ɖum
mina míadzɔ dzi, atso aseye eye míatsɔ ŋutikɔkɔe nɛ! elabena alẽvi la ƒe srɔ̃ɖeŋkekenyui la ɖo eye eƒe ŋugbetɔ la dzra eɖokui ɖo le klalo
wotsɔ aklala biɖibiɖi ƒe awu si le dzo dam eye eŋuti kɔ la nɛ be wòado
” aklala biɖibiɖi nye dzɔdzɔenyenye ƒe dɔ siwo ame kɔkɔeawo wɔ la ƒe dzesi
tete mawudɔla la gblɔ nam be, “ŋlɔ be, ‘woayra ame siwo wokpe va alẽvi la ƒe srɔ̃ɖeɖe ƒe fiẽnuɖuƒe!’” egblɔ kpe ɖe eŋu be, “esiawoe nye mawu ƒe nya vavãwo
”
esi wògblɔ esiawo vɔ la medze anyi ɖe eƒe afɔnu be masubɔe
gake egblɔ nam be, “mègawɔe o! nye hã menye dɔla abe wò ke ene
kpe ɖe nɔviwò siwo lé yesu ƒe ɖaseɖiɖime ɖe asi la ŋuti
eya ta subɔ mawu! elabena yesu ƒe ɖaseɖiɖi nye nyagblɔɖi ƒe gbɔgbɔ
”
mekpɔ dziƒo nu le ʋuʋu ɖi eye ame aɖe si le sɔ ɣi aɖe dzi la le nye ŋkume
sɔdola la ƒe ŋkɔe nye nuteƒewɔla kple nyateƒetɔ
edrɔ̃a ʋɔnu eye wòwɔa aʋa le dzɔdzɔenyenye me
eƒe ŋkuwo le abe dzokaxɔxɔwo ene eye fiakuku geɖewo nɔ eƒe ta
woŋlɔ ŋkɔ aɖe ɖe eŋuti esi ame aɖeke menya o, negbe eya ŋutɔ ko
edo awu ʋlaya si wonyrɔ ɖe ʋu me eye eƒe ŋkɔe nye mawu ƒe nya
dziƒoʋakɔwo nɔ eyome
wonɔ sɔ ɣiwo dom eye wodo awu siwo wotɔ kple aklala biɖibiɖi, wofu tititi eye wo ŋuti kɔ
yi ɖaɖɛ aɖe do tso eƒe nu me esi wòatsɔ adza dukɔwo aƒo ɖii, aɖu wo dzi kple gatikplɔ
efia wain le wainfiaƒe kple mawu ŋusẽkatãtɔ la ƒe dziku helihelĩ
woŋlɔ ŋkɔ sia ɖe eƒe awu ʋlaya kple eƒe ata ŋu be, ‘fiawo dzi fia kple aƒetåwo dzi aƒetå
”
mekpɔ mawudɔla aɖe le tsitre ɖe ŋdɔgbe, ame si do ɣli kple gbe sesẽ na xevi siwo katã le dzodzom le yame be, “miva, miƒo ƒu hena mawu ƒe fiẽnuɖuɖu ƒe kplɔ̃ɖoɖo gã la,
ale be miaɖu fiawo, aʋafiawo, kalẽtɔwo, sɔwo kple wo dolawo kpakple amewo katã ƒe lã, ablɔɖeviwo kple kluviwo, ame gblɔewo kple ame deŋgɔwo siaa
”
tete mekpɔ lã wɔadã la kple anyigbadzifiawo kpakple woƒe aʋakɔwo, woƒo ƒu hena awawɔwɔ kple ame si le sɔ ɣi la dzi kpakple eƒe aʋakɔ
ke wolé lã wɔadã la kple aʋatsonyagblɔɖila la ame si wɔ nukunu geɖewo le eƒe ŋkɔ me
etsɔ dzesi siawo ble ame siwo xɔ lã wɔadã la ƒe dzesi, ame siwo hã subɔ eƒe legba la
wotsɔ wo kple eve la katã ƒu gbe ɖe aŋɔdzota si le bibim la me agbagbee
wowu wo dometɔ mamlɛawo kple yi si do go tso sɔdola la ƒe nu me eye dziƒoxeviwo va ɖu woƒe lã eye woɖi ƒo
eye mekpɔ mawudɔla aɖe wòɖi tso dziƒo gbɔna
ʋe globo la ƒe safui kple gakɔsɔkɔsɔ gã aɖe nɔ esi
elé ʋɔ driba la, da xoxo ma, ame si nye gbɔgbɔ vɔ̃ alo satana eye wòblae hena ƒe akpe ɖeka
etsɔe ƒu gbe ɖe ʋe globo la me eye wòtui kple safui hetre enu be magable dukɔwo azɔ o va se ɖe esime ƒe akpe ɖeka la nawu enu
le ema megbe la, woaɖe gae hena ɣeyiɣi kpui aɖe
mekpɔ fiazikpui aɖewo, siwo dzi ame siwo wona ŋusẽe be woadrɔ̃ ʋɔnu la nɔ, eye mekpɔ ame siwo nu wotso ta le, le woƒe ɖaseɖiɖi na yesu kple mawu ƒe nya la ta la ƒe luʋɔwo
wogbɔ agbe eye woɖu fia kple kristo hena ƒe akpe ɖeka
ame kuku mamlɛawo megbɔ agbe o va se ɖe esime ƒe akpe ɖeka la wu enu
esiae nye tsitretsitsi gbãtɔ
yayratɔwo kple ame kɔkɔewoe nye ame siwo kpɔ gome le tsitretsitsi gbãtɔ me
ku evelia mekpɔ ŋusẽ ɖe wo dzi o, ke woanye osɔfowo na mawu kple kristo eye woaɖu dzi kplii hena ƒe akpe ɖeka
ne ƒe akpe ɖeka la de la, woaɖe satana tso eƒe gaxɔa me
eye wòado go ayi aɖable dukɔwo le xexeame ƒe dzogoe eneawo dzi, kple gɔg kpakple magɔg ne woaƒo amewo nu ƒu hena aʋawɔwɔ eye le xexlẽme la, wosɔ gbɔ abe ƒutake ene
wozɔ to anyigba blibo la dzi heyi ɖaɖe to ɖe mawu ƒe amewo ƒe asaɖa, du si wòlɔ̃na vevie
ke dzo ge tso dziƒo va fia wo katã
wotsɔ satana, ame si ble wo la ƒu gbe ɖe aŋɔdzota si le bibim la me, afi si wotsɔ lã wɔadã la kple aʋatsonyagblɔɖila la hã ƒu gbe ɖo
woawɔ funyafunya wo zã kple keli tso mavɔ me yi mavɔ me
tete mekpɔ fiazikpui ɣi gã aɖe kple ame si bɔbɔ nɔ edzi
anyigba kple dziŋgɔlĩ si le eŋkume eye teƒe aɖeke meli na wo o
eye mekpɔ ame kukuwo, ame deŋgɔwo kple ame gblɔewo nɔ tsitre ɖe fiazikpui la ŋgɔ eye woʋu agbalẽwo
woʋu agbalẽ bubu si nye agbegbalẽ la
wodrɔ̃ ʋɔnu ame kukuawo ɖe nu si wowɔ woŋlɔ ɖe agbalẽawo me la nu
atsiaƒu tsɔ ame kuku siwo le eme la hena
ku kple tsĩeƒe hã ɖe woƒe ame kukuwo ɖe go eye wodrɔ̃ ʋɔnu ame sia ame ɖe nu si wowɔ la nu
wotsɔ ku kple tsĩeƒe ƒu gbe ɖe dzota la me
dzota siae nye ku evelia
ne womekpɔ ame aɖe ƒe ŋkɔ le agbegbalẽa me o la, wotsɔnɛ ƒua gbe ɖe dzota la me
eye mekpɔ dziƒo yeye kple anyigba yeye, elabena dziƒo gbãtɔ kple anyigba gbãtɔ nu va yi eye atsiaƒu aɖeke hã megali o
mekpɔ du kɔkɔe la, si nye yerusalem yeye la, le ɖiɖim tso dziƒo tso mawu gbɔ, eye woɖo atsyɔ̃ nɛ abe ŋugbetɔ si wowɔ leke na hena srɔ̃a ene
tete mese gbe gã aɖe tso fiazikpui la gbɔ le gbɔgblɔm bena, “azɔ la, mawu ƒe nɔƒe le amegbetɔwo dome, eye wòanɔ wo gbɔ
woanye eƒe dukɔ, mawu ŋutɔ anɔ wo gbɔ eye wòanye woƒe mawu
atutu aɖatsi sia aɖatsi ɖa le woƒe ŋkuwo dzi; ku loo, alo konyifafa alo avifafa alo vevesese maganɔ anyi o, elabena nuɖoanyi xoxoawo nu va yi”
ame si nɔ anyi ɖe fiazikpui la dzi la gblɔ bena, “mele nuwo katã wɔm yeyee! tete wògblɔ be, “ŋlɔ nu sia da ɖi, elabena nya siawo nye nya siwo dzi woaka ɖo eye wonye nyateƒenyawo hã
”
eyi edzi gblɔ nam be, “wowɔe vɔ
nyee nye a kple z, gɔmedzedze kple nuwuwu
ame si tsikɔ le wuwum la, mana tsii wòano tso agbetsivudo la me, femaxee
ame si ɖu dzi la anyi nu siawo katã ƒe dome, eye manye eƒe mawu eye eya hã anye vinye
gake vɔvɔ̃nɔtɔwo, dzimaxɔsetɔwo, ame vɔ̃ɖiwo, hlɔ̃dolawo, ahasiwɔlawo, akunyawɔlawo, trɔ̃subɔlawo kple alakpatɔwo katã la, woƒe nɔƒe anye aŋɔdzota si le bibim ŋɔdzitɔe la me
esiae nye ku evelia
”
mawudɔla adre siwo lé kplu adre siwo me dɔvɔ̃ adre mamlɛawo le la dometɔ ɖeka va gblɔ nam be, “va, ne mafia wò ŋugbetɔ la, esi nye alẽvi la srɔ̃
”
tete wòkɔm dzoe le gbɔgbɔ la me, heyi ɖe to gã kɔkɔ aɖe dzi eye wòɖe du kɔkɔe, yerusalem, si le ɖiɖim tso dziƒo mawu gbɔ la fiam
ele keklẽm kple mawu ƒe ŋutikɔkɔe eye eƒe keklẽ le abe kpexɔasi aɖe, abe yapiskpe ene eye eme kɔ keŋkeŋkeŋ abe kristalokpe ene
wotɔ kpɔ titri kɔkɔ aɖe ɖe eŋu, woɖe mɔnu wuieve siwo nu agbo le la ɖe glia me eye mawudɔla wuieve le agboawo nu
woŋlɔ israel ƒe to wuieveawo ƒe ŋkɔwo ɖe agboawo dzi
agbo etɔ̃ le ɣedzeƒe, etɔ̃ le dzigbeme, etɔ̃ le anyigbeme eye etɔ̃ le ɣetoɖoƒe
woɖo gɔmeɖokpe wuieve na dua ƒe gliwo eye woŋlɔ alẽvi la ƒe apostolo wuieveawo ƒe ŋkɔwo ɖe wo dzi
mawudɔla si ƒo nu kplim la lé sikanu dzidzenu ɖe asi be yeadzidze du la, eƒe agbowo kple eƒe gliwo
wotso du la ale be eƒe kekeme kple didime siaa sɔ
edzidze du la eye wòkpɔ be eƒe didime, kekeme kple kɔkɔme katã nye dzidzeme ɖeka si nye kilometa akpe eve kple alafa eve
edzidze gli la ƒe titrime, eye le amegbetɔ ƒe dzidzeka si mawudɔla la lé la nu la, titrime la le meta blaade-vɔ-atɔ̃
wotsɔ yapiskpexɔasi ɖo gli lae eye wotsɔ sika si me kɔ abe ahuhɔ̃e ene la tso du lae
wotsɔ kpexɔasi vovovowo ɖo atsyɔ̃ na du la ƒe gɔmeɖokpee
yapiskpe nye fli gbãtɔ, wotsɔ safirekpe ɖo fli eveliae, fli etɔ̃lia nye kalkedonikpe, fli enelia nye emeraldkpe,
woɖo fli atɔ̃lia kple sardonixkpe, fli adelia nye karneliakpe, adrelia nye krisolitekpe, enyilia nye berilkpe, asiekelia nye topazkpe, ewoliae nye krisoprasekpe, wuiɖekɛliae nye yakintkpe eye wuieveliae nye ametistkpe
agbo wuieveawo nye kpexɔasi wuieve eye wowɔ agbo ɖe sia ɖe kple kpexɔasi ɖeka
wowɔ du mɔ gã la kple sika akuakua eye eme dza abe ahuhɔ̃e ene
nyemekpɔ gbedoxɔ aɖeke le du la me o, elabena aƒetɔ mawu ŋusẽkatãtɔ kple alẽvi lae nye eƒe gbedoxɔ
du la mehiã ɣe alo ɣleti be woanae kekeli o, elabena mawu ƒe ŋutikɔkɔe naa kekelii eye alẽvi lae nye eƒe akaɖi
dukɔwo azɔ le eƒe kekeli nu eye anyigbadzifiawo atsɔ woƒe atsyɔ̃ age ɖe emee
eƒe agbowo anɔ ʋuʋu ɖi ɖaa elabena zã mado le afi ma o
woatsɔ dukɔwo ƒe ŋutikɔkɔe kple bubu ava emee
nu makɔmakɔ aɖeke mage ɖe eme gbeɖe o, nenema kee nye ŋukpenanuwɔlawo kple ameblelawo hã, ke ame siwo ƒe ŋkɔwo woŋlɔ ɖe alẽvi la ƒe agbegbalẽ la me koe age ɖe eme
tete mawudɔla la fia agbetsitɔsisi lam eye eme kɔ keŋkeŋkeŋ abe kristalokpe ene, ele sisim tso mawu ƒe fiazikpui la kple alẽvi la gbɔ,
heva to dumɔ gã la titina
agbeti la le tɔsisi la ƒe gowo kple eve dzi, etsea ku wuieve ɣleti ɖe sia ɖe eye eƒe aŋgbawo nye nu si ahe dɔyɔyɔ vɛ na dukɔwo
fiƒode aɖeke maganɔ anyi azɔ o
mawu kple alẽvi la ƒe fiazikpui anɔ du la me eye eƒe dɔlawo asubɔe
woakpɔ eƒe ŋkume eye eƒe ŋkɔ anɔ woƒe ŋgowo nu
zã maganɔ anyi o
womahiã akaɖi ƒe keklẽ alo ɣe ƒe keklẽ o, elabena aƒetɔ mawu ana akaɖi wo
eye woaɖu fia tso mavɔ me yi mavɔ me
mawudɔla la gblɔ nam be, “nya siawo nye nya siwo ŋu woaɖo dzi ɖo eye wonye nyateƒe
aƒetɔ la, nyagblɔɖilawo ƒe gbɔgbɔ ƒe mawu la, dɔ eƒe mawudɔla be wòafia eƒe dɔlawo nu siwo ava dzɔ kpuie
”
“kpɔɖa, megbɔna kpuie! woayra ame si lé nyagblɔɖi siwo le agbalẽ sia me la me ɖe asi
”
nye, yohanes, nyee nye ame si se, hekpɔ nu siawo katã
eye esi mese, hekpɔ nu siawo la, medze klo ɖe mawudɔla si ɖe nu siawo katã fiam la ƒe afɔnu be masubɔe
ke egblɔ nam be, “mègawɔe o! nye hã dɔla ko menye abe wò ke ene kpe ɖe nɔviwò nyagblɔɖilawo ŋu kpakple ame siwo katã lé agbãle sia me nyawo ɖe asi la ŋu
eya ta subɔ mawu!”
tete wògblɔ nam be, “mègatre nyagblɔɖi siwo le agbalẽ sia me nu o, elabena ɣeyiɣi la te tu aƒe
vɔ̃wɔla nenɔ vɔ̃wɔwɔ dzi, ame vɔ̃ɖi nenɔ nu vɔ̃ɖi wɔwɔ dzi, nyuiwɔla hã nenɔ nyuiwɔwɔ dzi eye ame si le kɔkɔe la, nenɔ kɔkɔenyenye dzi
”
“kpɔɖa, megbɔna kpuie! nye fetu kpe ɖe ŋutinye, eye maxe fe na ame sia ame le nu si wòwɔ nu
nyee nye a kple z, gbãtɔ kple mlɔetɔ, gɔmedzedze kple nuwuwu
“woayra ame siwo nya woƒe awu ʋlayawo be woakpɔ mɔ ayi ɖe agbeti la gbɔ, eye be woato agboawo nu age ɖe du la me
ke avuwo, akunyawɔlawo, ahasiwɔlawo, hlɔ̃dolawo trɔ̃subɔlawo kple ame siwo lɔ̃ aʋatso eye wokanɛ hã la atsi agboa godo
nye, yesue dɔ nye mawudɔla be wòatsɔ ɖaseɖiɖi siawo na wò hena hameawo
nyee nye ke tso david me kple eƒe dzidzimevi
nyee nye ŋukeɣletivi keklẽ la
”
gbɔgbɔ la kple ŋugbetɔ la gblɔ be, “va!” eye ame siwo le esem la hã negblɔ be, “va!” ne tsikɔ le ame aɖe wum la, neva noe faa eye ame sia ame si lɔ̃ ko la nexɔ agbetsi wòano
mele nu xlɔ̃m ame sia ame si le agbalẽ sia me nyagblɔɖiwo sem la be
ne ame aɖe atsɔ nane akpe wo la, mawu ana dɔvɔ̃ siwo katã ƒe nya woŋlɔ ɖe agbalẽa me la nava edzi
eye ne ame aɖe aɖe nya aɖewo le nyagblɔɖigbalẽ sia me la, mawu mana wòakpɔ gome le agbeti la kple du kɔkɔe si ŋuti woƒo nu le le agbalẽ sia me la me o
ame si le ɖase ɖim le nu siawo ŋuti la gblɔ bena, “ẽ, megbɔna kpuie” amen
va, aƒetɔ yesu
aƒetɔ yesu ƒe amenuveve nenɔ kple mawu ƒe amewo
amen
yesu kristo enye abraham kple fia david ƒe dzidzimevi, eƒe dzidzime lae nye esi
abraham dzi isak, isak dzi yakɔb eye yakɔb dzi yuda kple nɔviawo
yuda dzi perez kple zera ame siawo dadae nye temar, hezrɔn fofoe nye perez, hezrɔn hã dzi ram,
ram dzi aminadab, aminadab dzi nahesɔn, nahesɔn dzi salmo,
salmo hã dzi boaz ame si dadae nye rahab
boaz dzi obed, eye obed dadae nye rut, obed dzi yese
yese dzi fia david, david dzi salomo, salomo dadae nye batseba ame si nye uria srɔ̃ kpɔ,
salomo dzi rehoboam, rehoboam dzi abiya, eye abiya hã dzi asa,
asa dzi yehosafat, yehosafat dzi yoram, yoram dzi uzia,
uzia dzi yotam, yotam dzi ahaz, ahaz dzi hezekia,
hezekia dzi manase, manase dzi amɔn, amɔn dzi yosia,
yosia dzi yekonia kple nɔviawo
wodzi ame siawo le esime woɖe aboyo israel dukɔa yi babilonia
esi aboyomenɔlawo trɔ gbɔ va aƒe la, yekonia dzi sealtiel, sealtiel dzi zerubabel,
zerubabel hã dzi abihud, abihud dzi eliakim, eye eliakim dzi azɔ,
azɔ dzi zadɔk, zadɔk dzi akim, akim dzi elihud,
elihud dzi eleaza, eleaza dzi matan, matan hã dzi yakɔb,
eye yakɔb dzi yosef
yosef sia nye maria yesu kristo dadaa srɔ̃
dzidzimeawo katã, tso abraham dzi va se ɖe fia david dzi ƒe xexlẽme le wuiene, eye tso fia david ŋɔli va se ɖe esi woɖe aboyo israel la le dzidzime wuiene, nenema ke tso aboyomenɔŋɔli va se ɖe yesu dzidzi hã le dzidzime wuiene
yesu ƒe dzidzi va yi ale
wodo ŋugbe na yosef be woatsɔ yesu dadaa maria nɛ wòaɖe
ke togbɔ be menya ŋutsu o hã la, maria fɔ fu xoxo to gbɔgbɔ kɔkɔe la dzi
azɔ yosef ame si wodo eƒe ŋugbe na la nye ame ɖɔʋu aɖe, eya ta eɖoe be yeagbe maria le bebeme, elabena medi be yeado ŋukpee le dutoƒo o
esi wònɔ nu siawo ŋu bum la, mawudɔla aɖe ɖe eɖokui fiae le drɔ̃eƒe, yɔe gblɔ nɛ be, “yosef, david vi, mẽgahe ɖe megbe le srɔ̃wo maria ŋu o, kplɔe wòava nɔ gbɔwò
elabena vi si le dɔme nɛ la, gbɔgbɔ kɔkɔe la mee wòtso
adzi ŋutsuvi eye nãna ŋkɔe be yesu, esi gɔmee nye ‘đela’, elabena eyae aɖe eƒe dukɔmeviwo tso woƒe nu vɔ̃wo me
esiawo katã ava eme be woawu aƒetɔ ƒe nya si wògblɔ ɖi to nyagblɔɖila dzi nu bena,
‘miɖo to miase nya sia, ɖetugbi dzadzɛ la afɔ fu adzi ŋutsuvi
woana ŋkɔe be, ‘imanuel’ si gɔmee nye, ‘mawu li kpli mí
’”
esi yosef nyɔ la, ewɔ ɖe mawudɔla la ƒe gbe dzi, eye wòyi ɖakplɔ maria va eƒe aƒe mee abe srɔ̃a ene
ke yosef mede asi eŋu o va se ɖe esime wòdzi via ŋutsuvi la eye wòna ŋkɔe be“yesu
”
wodzi yesu le betlehem le yudea, le fia herodes ŋɔli
le ɣemaɣi la, ɣletivimenunyala aɖewo tso ɣedzeƒe lɔƒo va yerusalem, eye wonɔ amewo biam bena,
”afi kae yudatɔwo ƒe fia yeye si wodzi la le? míekpɔ eƒe ɣletivi le ɣedzeƒe lɔƒo ke ale mieva be míasubɔe
”
esi fia herodes se nya sia la dzika tso eya kple yerusalem dua me nɔlawo katã ƒo
le esia ta fia herodes yɔ yudatɔwo ƒe osɔfogãwo kple agbalẽfialawo katã ƒo ƒui eye wòbia wo be, “đe nyagblɔɖilawo gblɔ afi si wole mesia la dzi ge le la na mí da ɖia?”
woɖo eŋu nɛ be, “ẽ, wogblɔ be woadzi mesia la le betlehem
” nyagblɔɖila mika ŋlɔe da ɖi be,
”o, wò betlehem du sue la, menye yudatɔwo ƒe du sue maxɔŋkɔ aɖe ko nènye o, ke boŋ èxɔ ŋkɔ ŋutɔ, elabena wò mee fia si le nye dukɔ israel dzi ɖu ge la ado tso
”
le esia megbe la, herodes dɔ ame ɖo ɖe ɣletivimenunyala siawo dzaa bena woava kpɔ ye
esi wova la ebia wo be woagblɔ ɣeyiɣi si tututu wokpɔ ɣletivi la zi gbãtɔ la na ye eye wogblɔe nɛ
ale wòdɔ wo kple gbedeasi sia bena,
“miyi betlehem ne miadi ɖevi la, eye ne mieke ɖe eŋu la, mitrɔ va gblɔe nam bena nye hã mayi aɖasubɔe!”
esi wowu takpekpea nu la, ɣletivimenunyalawo gayi woƒe mɔzɔzɔ dzi
kasia ɣletivi la gadze wo ŋgɔ heyi ɖatɔ ɖe betlehem dua tame tututu
nyateƒe, dzi dzɔ wo ŋutɔ, ŋutɔ
woge ɖe aƒe si me maria kple ɖevia nɔ me eye woyi ɖadze klo ɖe egbɔ enumake hede ta agu nɛ
woʋu nu le woƒe nunanawo nu, eye wotsɔ sika, kotoklobo kple lifi nɛ
emegbe wotrɔ dze aƒe mɔ dzi tẽe eye womegato yerusalem yi ɖagblɔ nya aɖeke na herodes o, elabena mawu xlɔ̃ nu wo le drɔ̃eƒe bena woato mɔ bubu ayi aƒe
esi ɣletivimenunyalawo dzo vɔ la, mawudɔla aɖe ɖe eɖokui fia yosef le drɔ̃eƒe
egblɔ nɛ bena, “tso kpla ne nãsi kple ɖevia kpakple dadaa ayi egipte, eye nãnɔ afi ma va se ɖe esime magblɔ na wò be nãtrɔ gbɔ
elabena fia herodes le nu sia nu si wòate ŋui la wɔ ge bena yeawu ɖevia
”
le zã ma me ke yosef si kple ɖevia kpakple dadaa yi egipte,
eye wonɔ afi ma va se ɖe esime fia herodes ku
nu sia wu nyagblɔɖi sia nu be, “egiptee meyɔ vinye la tsoe
”
herodes kpɔe be ɣletivimenunyalawo flu ye
dɔme vee ale gbegbe be wòdɔ asrafowo ɖo ɖe betlehem kple eƒe nutomewo me be woaɖawu ŋutsuvi siwo katã xɔ ƒe eve kple esiwo mexɔ nenema haɖe o
herodes wɔ esia elabena ɣletivimenunyalawo gblɔ nɛ be yewokpɔ ɣletivi la anye ƒe evee nye ma
herodes ƒe tamesesẽnu si wòwɔ la wu yeremia ƒe nyagblɔɖi siawo nu bena,
”vevesese ƒe ɣli ɖi tso rama nutowo me, avifafa kple nublanuiɣli ɖi bobobo; rahel nɔ avi dzi hehehe le viawo ta eye naneke mate ŋu afa akɔ nɛ o, elabena viawo katã tsi yi nu
”
esi herodes ku la, mawudɔla aɖe va ɖe eɖokui fia yosef le drɔ̃eƒe le egipte
egblɔ nɛ be,
”tso nãkplɔ ɖevia kple dadaa trɔ yi israel, elabena ame siwo le ɖevia ƒe agbe yome tim la ku!”
ale yosef tso enumake eye wòkplɔ yesu kple dadaa trɔ yi israel
ke esi wòse be arkelao nɔ dzi ɖum le yudea ɖe fofoa herodes teƒe la evɔ̃ na afi ma yiyi
woɖee fiae hã le drɔ̃eƒe eya ta eyi galilea nutome,
ale woyi ɖanɔ nazaret
esia wu nyagblɔɖilawo ƒe nya sia nu be, “woayɔe be nazaretitɔ
”
yohanes mawutsidetanamela dze mawunya gbɔgblɔ gɔme le yudea gbedzi
nyati si dzi wòtu eƒe mawunyawo ɖo lae nye be,
”midzudzɔ nu vɔ̃ wɔwɔ, mitrɔ ɖe mawu ŋuti elabena dziƒofiaɖuƒe la gogo vɔ
”
nyagblɔɖila yesaya gblɔ dɔ si ƒomevi wɔ ge yohanes le la da ɖi ƒe alafa nanewo va yi, egblɔ be, “mese ɣli aɖe tso gbedzi wòle ɖiɖim bena, ‘midzra mɔ ɖo ɖi na aƒetɔ la eye mido mɔ siwo dzi to ge wòle la woadzɔ
’”
wolɔ̃ yohanes ƒe awu si wòdo la kple kposɔfu eye wòtsɔ lãgbalẽlidziblaka tsɔ bla awua dzii, eƒe nuɖuɖue nye ʋetsuviwo kple gbemenyitsi
ame geɖewo tso yerusalem eye bubuwo hã tso yɔdan tɔsisi la ƒe gowo dzi kple yudea nuto me godoo va afi si yohanes nɔ mawunya gblɔm le la be yewoaɖo toe
esi ameawo ʋu woƒe nu vɔ̃wo me la, ede tsi ta na wo le yɔdan tɔsisi la me
ke esi yohanes kpɔe be farisitɔwo kple zadukitɔ geɖewo hã va be wòade mawutsi ta na yewo la, eka mo na wo gblɔ bena, “mi dawo ƒe dzidzimeviwo! ame kae gblɔ na mi be miate ŋu asi le mawu ƒe dɔmedzoe kple tohehe si gbɔna la nu?
miɖee fia to miaƒe agbe nyui nɔnɔ me be mietrɔ dzime vavã
migabui eye mianɔ gbɔgblɔm na mia ɖokuiwo be ‘mía fofoe nye abraham’ o
mele egblɔm na mi be mawu ate ŋu ana kpe siawo natrɔ zu viwo na abraham
le gaƒoƒo sia me ŋutɔ gɔ̃ hã la, mawu le klalo bena yeahe to na ame siwo katã tsi tre ɖe eƒe ɖoɖowo kple sewo ŋu
mawu alã ame siawo akɔ ɖi abe ati siwo metse ku o ene eye woafli wo ade dzo me
nye la metsɔ tsi le mawutsi dem ta na mi ame siwo dzudzɔ nu vɔ̃ wɔwɔ la, gake ame aɖe gbɔna, esi de ŋgɔ wum sãa ame sia de ŋgɔ ale gbegbe be nyemedze bena manye eƒe subɔvi gɔ̃ hã o
eya atsɔ gbɔgbɔ kɔkɔe la kple dzo ade tsi ta na mi
ama ame dzɔdzɔewo ɖa tso ame vɔ̃ɖiwo gbɔ, ke ame vɔ̃ɖiwo la, atsrɔ̃ wo kple dzo mavɔ eye wòadzra ame dzɔdzɔewo ɖo ɖi na agbe mavɔ la
”
le ɣemaɣi me la, yesu hã tso le galilea va yɔdan tɔsisi la to be yohanes nade mawutsi ta na ye
gake yohanes medi be yeade tsi la ta nɛ o ke boŋ egblɔ nɛ bena, “medze be nye made tsi ta na wò o
nye boŋ wòle be nãde tsi ta na
”
yesu gblɔ nɛ bena, “meɖe kuku de tsia ta nam ko, elabena ele nam be mawɔ nu siwo katã woɖo da ɖi
” ale yohanes lɔ̃ de tsia ta nɛ
esi wòde mawutsi ta nɛ vɔ eye wònɔ go dom le tsia me la, dziƒo nu ʋu eye yesu kpɔ mawu ƒe gbɔgbɔ, le akpakpa ƒe nɔnɔme me, wònɔ ɖiɖim ɖe edzi
le ɣeyiɣi sia me tututu la, gbe aɖe ɖi tso dziƒo bena, “ame siae nye vinye, si gbɔ nyemelɔ̃a nu le o, ame si ƒe nu dzea ŋunye
”
le esia megbe la, gbɔgbɔ kɔkɔe la kplɔ yesu yi gbedzii bena abosam natee akpɔ
yesu tsi nu dɔ le afi sia ŋkeke blaene kple zã blaene, eye emegbe dɔ wui vevie ŋutɔ
esi abosam kpɔ esia la, eva tee kpɔ gblɔ nɛ be, “nenye wòe nye mawu vi la vavã la, ɖe gbe na kpe siawo be woatrɔ zu abolo na wò nãɖu
”
yesu ɖo eŋu nɛ be, “woŋlɔe ɖi be, ‘menye abolo ɖeɖe ko ŋu ame nanɔ agbe ɖo o, ke boŋ nya sia nya si mawu gblɔ la ŋutie
”
azɔ abosam kplɔe yi yerusalem du kɔkɔe la me eye wòtsɔe ɖo gbedoxɔ ƒe tame ke,
hegblɔ nɛ bena, “be nãfia be mawu vi nènye la, ti kpo tso afi sia ne nãdze anyigba elabena, mawunya gblɔ bena, ‘mawu adɔ eƒe dɔlawo ɖa bena woaxe wò le yame be mãtsɔ wò afɔ axlã ɖe kpe aɖeke o
yesu gagblɔ nɛ bena, “woŋlɔ da ɖi hã be mègate aƒetɔ wò mawu kpɔ o
”
le esia megbe la, abosam kplɔ yesu yi to kɔkɔ aɖe ƒe tsɔ̃eƒe ke eye wòɖe xexe sia me ƒe dukɔwo katã kple woƒe atsyɔ̃nuwo katã fiae
egblɔ nɛ be, “matsɔ nu siawo katã na wò nenye be nèdze klo de ta agu nam pɛ ko
”
yesu blu ɖe abosam ta bena, “satana, te ɖa le gbɔnye, mèse mawunya gblɔ bena, ‘aƒetɔ wò mawu la ko nãsubɔ, eya ko wòle be nãɖo toe oa?’”
ale abosam gblẽe ɖi hedzo, eye mawudɔlawo va egbɔ va subɔe
esi yesu se be wolé yohanes de gaxɔ me la, edzo le yudea yi wo de le nazaret si le galilea,
ke egadzo le afi sia hã va kapernaum si te ɖe galilea ƒua ŋu le zebulon kple naftali nutomewo me
yesu ƒe afi sia vava wu nya si yesaya gblɔ da ɖi nu bena,
”mi zebulon kple naftali, mi anyigba siwo le ƒuta, kpakple anyigba siwo le yɔdan tɔsisi la godo va se ɖe trɔ̃subɔlawo ƒe galilea,
miawoe nye ame siwo nɔ viviti me tsã gake fifia la, kekeli gã aɖe klẽ na mi
mi ame siwo nɔ ku ƒe anyigba dzi, kekeli klẽ na mi
”
tso esia dzi la, yesu de asi gbeƒãɖeɖe me be, “midzudzɔ nu vɔ̃ wɔwɔ ne miatrɔ ɖe mawu ŋu, elabena dziƒofiaɖuƒe la te tu aƒe vɔ!”
gbe ɖeka esi yesu nɔ tsa ɖim le galilea ƒua nu la, ekpɔ nɔvi eve aɖewo
woawoe nye simɔn, si wogayɔna hã be petro kple nɔvia andrea
wonɔ asabu dam elabena ɖɔkplɔlawoe wonye
yesu yɔ wo gblɔ na wo be, “miva dze yonyeme ne mawɔ mi amewo ɖelawo
”
petro kple nɔvia andrea ɖe asi le asabu la ŋu enumake hekplɔ yesu ɖo
esi wogazɔ yi ŋgɔ vie ko la, yesu kpɔ nɔviŋutsu eve siwo ŋkɔwoe nye yakobo kple yohanes kpakple wo fofo zebedeo le ʋu me nɔ woƒe ɖɔ vuvuwo sam
yesu yɔ nɔviŋutsu eveawo hã be woava dze ye yome
yakobo kple yohanes gblẽ ʋu la kple wo fofo ɖi hedze yesu yome enumake
yesu tsa le galilea nutome la katã me nɔ nu fiam le yudatɔwo ƒe ƒuƒoƒewo eye afi sia afi si wòyi ko la eɖea gbeƒã dziƒofiaɖuƒe ƒe nyanyui la
hekpe ɖe esia ŋu la, eyɔ dɔ, dɔ ƒomevi vovovo lélawo
nukunu gã geɖe siwo wɔm wònɔ la kaka de teƒewo katã va se ɖe keke galilea ƒe mlɔe nu ke
ale dɔnɔwo tso keke siria ke hã tɔ ɖɔɖɔɖɔ va egbɔ be wòada gbe le yewo ŋu
eyɔ dɔ dɔ ɖe sia ɖe lélawo, eɖanye lãmevee, tsukuku, lãmetutu, kpeŋui, gbɔgbɔ vɔ̃ nɔ ame me o, eda dɔ siawo katã
ameha gã aɖe ŋutɔ dze eyome, eye afi sia afi si wòto ko la wonɔ eyome kplikplikpli
ame siawo tso galilea nutoa me, yerusalem, dekapoli kple yudea godoo, ɖewo gɔ̃ hã tso keke yɔdan tɔsisia ƒe go evelia dzi ke
gbe ɖeka esi amehawo ganɔ ƒu ƒom ɖe yesu ŋu la, elia togbɛ aɖe eye wònɔ anyi ɖe edzi
eƒe nusrɔ̃lawo hã va nɔ egbɔ
azɔ efia nu wo le afi ma hegblɔ na wo bena, “
dzi nedzɔ mi, ame siwo da ahe le gbɔgbɔ me la, elabena wotsɔ dziƒofiaɖuƒe la na mi
dzi nedzɔ mi, ame siwo hã le konyi fam la, elabena woafa akɔ na mi!
dzi nedzɔ mi, ame siwo faa tu, miawoe anyi anyigba la ƒe dome
dzi nedzɔ mi, ame siwo wum dzɔdzɔenyenye ƒe dɔ kple tsikɔ le la, elabena miawoe aɖi ƒo
dzi nedzɔ mi, ame siwo le nublanui kpɔm na amewo la, elabena miawo woakpɔ nublanui na
dzi nedzɔ mi, ame siwo dza le miaƒe dzi me, elabena miawoe akpɔ mawu
dzi nedzɔ mi, ame siwo léa avu la elabena miawoe woayɔ be mawu viwo
dzi nedzɔ mi ame siwo yome woti le dzɔdzɔenyenye ta, elabena woawo tɔe nye dziƒofiaɖuƒe la
”dzi nedzɔ mi nenye be amewo dzu mi, ti mia yome, da alakpa ɖe mia si hegblɔ nya vɔ̃ bubuwo ɖe mia ŋuti le tanye
mikpɔ dzidzɔ eye miatso aseye! elabena fetu gã aɖe le mia lalam le dziƒo
miɖo ŋku edzi be, nenema ke woti nyagblɔɖila siwo nɔ anyi le blema la yomee
”miawoe nye anyigba ƒe dze
ke ne miebu miaƒe dzenyenye la nu ka woagate ŋu awɔ kpli mi? ŋudɔwɔnu aɖeke maganɔ mia ŋu o, ɖe ko watsɔ mi aƒu gbe, aɖo afɔ mia dzi
miawoe nye xexeame ƒe kekeli
womate ŋu aɣla du si le todzi la o
ame aɖeke medraa akaɖi tsɔ dea afianu te o, ke boŋ ɖe akaɖiti dzi be wòaklẽ na aƒea me nɔla ɖe sia ɖe
nenema ke mina miaƒe akaɖiwo naklẽ le amewo gbɔ, be woakpɔ miaƒe dɔ nyui wɔwɔ eye woakafu mia fofo si le dzifo
”mise eme nyuie be, menye ɖe meva bena mate fli ɖe mose ƒe seawo kple nyagblɔɖilawo ƒe nuxlɔ̃amenyawo me o
gbeɖe, menye nu siawo wɔ gee meva o, ke boŋ ɖe meva be mawu seawo nu eye mafia woƒe nyateƒenyenye
mele nyateƒea gblɔm na mi bena, zi ale si dziƒo kple anyigba li la, ŋɔŋlɔ suetɔ kekeake alo nu suetɔ si wotsɔ nuŋlɔti ŋlɔe la, mabu le sea me o va se ɖe esime woawu nu sia nu nu
eya ta ne ame aɖe da se siawo ƒe suetɔ kekeake dzi, eye wòfia amewo hã be woada edzi la, eyae anye suetɔ kekeake le dziƒofiaɖuƒe la me
ke ame siwo fia mawu ƒe seawo eye wowɔna ɖe wo dzi la, woayɔ wo be gã le dziƒofiaɖuƒe la me
mele nu xlɔ̃m mi be ne miaƒe dzɔdzɔnyenye meƒo farisitɔwo kple yudatɔwo ƒe sefialawo tɔ ta sãa o la, miawo hã miate ŋu age ɖe dziƒofiaɖuƒe la me gbeɖe o!
”miese be wogblɔ na blematɔwo be, ‘mègawu ame o eye ame si awu ame la adze na ʋɔnudɔdrɔ̃
’
ke nye la mele egblɔm na mi be, ame si ado dɔmedzoe ɖe nɔvia ŋu la woakplɔe ayi ʋɔnui
nenema ke ame si agblɔ na nɔvia be, ‘mènyo na naneke o’ la, woahee va sanhedrin la ƒe ŋkume
ke ne ame aɖe agblɔ be, ‘èdzɔ lã!’ la ayi dzo mavɔ ʋeme
”ne èle gbedoxɔ me le vɔsamlekpui ŋgɔ le vɔ sam na mawu eye nèɖo ŋku edzi be dzre aɖe le mi kple nɔviwo aɖe dome la,
gblẽ wò vɔsanu la ɖe vɔsamlekpui la ŋgɔ ne nãyi ãɖe kuku na nɔviwò sia, eye nãdzra mi kplii dome ɖo hafi nãva sa vɔ na mawu
wɔ ɖeka kple wò futɔ si kplɔ wò yina ʋɔnui kaba esi miegale mɔa dzi ko
ne menye nenema o la, atsɔ wò ade asi na ʋɔnudrɔ̃la, ʋɔnudrɔ̃la hã atsɔ wò ade asi na asrafomegã eye woade wò gaxɔ me
le nyateƒe me la, womaɖe asi le ŋuwò o, va se ɖe esime nãxe fe ɖe sia ɖe si nènyi eye pesewa afã hã masusɔ o
”miese wogblɔ be, ‘megawɔ ahasi o
’
gake nye ya mele egblɔm na mi bena, ne ŋutsu aɖe kpɔ nyɔnu aɖe eye wòdzroe la, ewɔ ahasi kplii xoxo le eƒe dzime
nenye wò ŋku ɖusimetɔe nana be nèwɔa nu vɔ̃ la, hoe ne nãtsɔe aƒu gbe
elabena enyo na wò be nãbu wò ŋutinuwo dometɔ ɖeka wu be woatsɔ wò ame bliboa aƒu gbe ɖe dzo mavɔ me
nenema ke ne wò nuɖusie nana be nèwɔa nu vɔ̃ la, lãe ne nãtsɔ aƒu gbe
elabena enyo be nãbu wò ŋutinuwo dometɔ ɖeka wu be woatsɔ wò ame bliboa aƒu gbe ɖe dzo mavɔ me
”wogblɔ hã be, ‘ne ŋutsu aɖe di be yeagbe ye srɔ̃ la, nena srɔ̃gbegbalẽe
’
ke nye la mele egblɔm na mi bena, nenye be nyɔnu aɖe mewɔ ahasi o, gake srɔ̃a gbee wòyi ɖaɖe ŋutsu bubu la ekema ŋutsu lae na wòwɔ ahasi
eye ŋutsu si agaɖe nenem nyɔnu sia hã wɔ ahasi
”miese wogagblɔ na blematɔwo be, ‘mègada le atam si nèka la dzi o, ke boŋ, wɔ ɖe wò atam siwo nèka na aƒetɔ la dzi
gake nye ya, mele egblɔm na mi be
migata nu kura o! elabena ne ègblɔ be meta ‘dziƒo’ la, èdze agɔ, elabena dziƒoe nye mawu ƒe nɔƒe
eye ne, èta ‘anyigba’ la, èdze agɔ ake elabena anyigbae nye eƒe afɔɖodzinu
nenema ke migagblɔ be meta ‘yerusalem’ hã o! elabena yerusalem enye fia gã la ƒe du
mègagblɔ be meta ‘nye ta’ gɔ̃ hã o, elabena mãte ŋu atrɔ wò ɖakui ɖeka pɛ hã wòafu alo anyɔ o
kpuie ko la mina miaƒe“ẽ” nanye ẽ”, “o”nanye “o’ nu sia nu si miagblɔ wu esia la tso vɔ̃ɖitɔ la gbɔ
”miese wogblɔ be, ‘ŋku ɖe ŋku teƒe eye aɖu ɖe aɖu teƒe
’
ke nye ya mele egblɔ na mi be
migaɖo vɔ̃, vɔ̃ teƒe o! nenye be ame aɖe ƒo tome na wò la trɔ tome evelia hã nɛ be wòaƒo
ne ame aɖe akplɔ wò ayi ʋɔnui be yeaxɔ wò awutewui la, na woaxɔ wò dziwui hã kpe ɖe eŋu
ne ame aɖe azi dziwò be nãzɔ mɔ kple ye kilomita ɖeka la, zɔ kplii kilomita eve
na nu ame si le nu biam wò eye mègatrɔ megbe de ame si le didim be yeado nu le asiwò la o
”miese wogblɔ bena, ‘lɔ̃ hawòvi eye nãle fu wò ketɔ
’
ke nye la mele egblɔm na mi bena, milɔ̃ miaƒe futɔwo eye mido gbe ɖa ɖe ame siwo tia mia yome la ta!
be mianye mia fofo si le dziƒo la ƒe viwo, ame si naa eƒe ɣe dzena na ame vɔ̃ɖiwo kple ame nyuiwo eye wòdɔa tsi be wòadza ɖe ame dzɔdzɔewo kple ame madzɔmadzɔwo siaa dzi
ne mielɔ̃a ame siwo lɔ̃a mi ɖeɖe ko la, wɔwui kae miewɔ?
đe nudzɔlawo gɔ̃ hã mewɔna nenema oa
?
ne miedoa gbe na mia nɔviwo ɖeɖe ko la, wɔwui ka wɔm miele wu ame bubuwo? đe trɔ̃subɔlawo gɔ̃ hã mewɔna nenema oa?
eya ta mizu blibo abe ale si mia fofo si le dziƒo la le bliboe ene
”mikpɔ nyuie be miagawɔ miaƒe ‘dzɔdzɔenyenyedɔwo’ le amewo ŋkume be woakpɔ o
ne miewɔe nenema la, miaxɔ fetu aɖeke tso mia fofo si le dziƒo la gbɔ o
”eya ta ne miena nu ame dahe aɖe la, migaɖe gbeƒãe kple kpẽ abe ale si alakpatɔwo wɔnae le woƒe ƒuƒoƒewo kple mɔtatawo dzi be amewo nakafu yewo ene o
mele egblɔm na mi le nyateƒe me be, woxɔ woƒe fetu la katã xoxo
ke ne miena nu ame dahe aɖe la, migana miaƒe miabɔ nanya nu si wɔm miaƒe ɖusibɔ le la o,
ale be miaƒe nunana nanye bebemenu
ekema mia fofo si kpɔa nu si wowɔna le bebeme la natu fe na mi
”ne miele gbe dom ɖa la, migawɔ abe alakpatɔwo ene o, elabena wolɔ̃a gbedodoɖa le tsitrenu le ƒuƒoƒewo kple mɔtatawo ƒe dzogoewo dzi be amewo nakpɔ yewo
mele egblɔm na mi le nyateƒe me be woxɔ woƒe fetu la katã xoxo
ne èbe yeado gbe ɖa la, yi ɖe wò xɔme nãtu ʋɔa eye nãdo gbe ɖa na fofowò, ame si womekpɔna o ekema fofowò, ame si kpɔa nu si wowɔna le bebeme la, atu fe na wò
ne miele gbe dom ɖa la migagblɔ nyawo taŋtaŋ abe trɔ̃subɔlawo ene o; elabena wobuna be yewoaxɔ yewo ƒe ŋuɖoɖo le nya geɖewo gbɔgblɔ ta
miganɔ abe woawo ene o, elabena mia fofo nya nu siwo hiãa mi gɔ̃ hafi miebianɛ
”ale miado gbe ɖae nye si, ‘mía fofo, si le dziƒo, woade bubu wò ŋkɔ ŋuti,
wò fiaɖuƒe neva, woawɔ wò lɔlɔ̃nu le anyigba dzi abe ale si wowɔnɛ le dziƒo ene
na nuɖuɖu si míaɖu egbe la mi
tsɔ míaƒe nu vɔ̃wo ke mí abe ale si míawo hã míetsɔnɛ ke na ame siwo daa vo ɖe mía ŋuti la ene
mègakplɔ mí yi tetekpɔ me o, ke boŋ ɖe mí tso vɔ̃ɖitɔ la sime
’
elabena ne mietsɔ vo siwo amewo da ɖe mia ŋuti ke wo la, ekema mia fofo si le dziƒo hã, atsɔ ake miawo hã
ke ne mietsɔ amewo ƒe nu vɔ̃wo ke wo o la mia fofo hã matsɔ miaƒe nu vɔ̃wo ake mi o
ne mietsi nu dɔ la, migayɔ mo lilili abe ale si alakpanuwɔlawo wɔna ene o
ame siawo yɔa mo lilili, be amewo nakpɔ be yewole nutsitsidɔ me
mele egblɔm na mi nyateƒetɔe be ame siawo xɔ woƒe fetu blibo la xoxo
ke ne miawo mietsi nu dɔ la, midzra mia ɖokui ɖo nyuie abe ɖe miele naneke wɔm o ene,
ale be ame aɖeke naganya be mietsi nu dɔ o, negbe mia fofo si womekpɔna o gake eya kpɔa nu sia nu si wowɔ le bebeme la eye axe fe na mi
”migadzra miaƒe kesinɔnuwo ɖo ɖe anyigba dzi afi si agbagblaʋui kple ɣebialéle gblẽa nu le eye fiafitɔwo gbaa ʋɔ hefia nu le la o
ke boŋ midzra miaƒe kesinɔnuwo ɖo ɖe dziƒo afi si agbagblaʋui kple ɣebialéle megblẽa nu le eye fiafitɔwo megbaa ʋɔ hefia nu lena o
”elabena afi si miaƒe kesinɔnuwo le la, afi ma kee miaƒe dzi hã anɔ
ŋkue nye akaɖi na ame blibo la, eya ta ne wò ŋku dzi kɔ la, wò ame blibo la ãyɔ fũu kple kekeli
ke ne wò ŋku dzi mekɔ o la, wò ame blibo la, ãyɔ fũu kple viviti ekema ne kekeli si le mewò trɔ zu viviti la, ale ke gbegbe viviti la asẽ ŋui!
”ame aɖeke mate ŋu asubɔ aƒetɔ eve o; alé fu ɖeka eye wòalɔ̃ evelia, alo aku ɖe ɖeka ŋu vevie eye wòagbe nu le evelia gbɔ
mãte ŋu asubɔ mawu kple ga siaa o
”eya ta mele egblɔm na mi bena, migatsi dzimaɖeɖi le miaƒe agbe ŋuti, nu si miaɖu alo miano ŋu o; alo le miaƒe ŋutilã ŋuti, nu si miata ŋu o
đe miaƒe agbe mexɔ asi wu nuɖuɖu eye miaƒe ŋutilã mexɔ asi wu nutata oa?
mikpɔ dziƒoxeviwo ɖa, womeƒãa nu alo ŋea nu alo ƒoa nu nu ƒu ɖe avawo me o
ke mia fofo si le dziƒo la naa nuɖuɖu wo
đe mi amegbetɔwo miexɔ asi sãa wu dziƒoxeviwo oa?
mia dometɔ kae ate ŋu ato dzitsitsi me atsɔ gaƒoƒo ɖeka pɛ akpe ɖe eƒe agbe ŋu?
”ekema nu ka ŋutie mietsia dzi ɖe nutata ŋu? mikpɔ ale si dzogbenyawo le gbedzi tsinae ɖa
womewɔa dɔ alo trea ɖeti o
ke mele egblɔm na mi be salomo le eƒe atsyɔ̃ɖoɖo me gɔ̃ hã mede wo dometɔ aɖeke nu le atsyɔ̃ɖoɖo me o
ke nenye be mawu ɖoa atsyɔ̃ na gbe le gbedzi, gbe si nɔa anyi egbe, eye wotsɔnɛ ƒua gbe ɖe dzo me etsɔ la, ɖe mata nu na mi sãa wu gbe siawo oa, o mi xɔse ʋee tɔwo?
eya ta migatsi dzi anɔ biabiam be, ‘nu ka míaɖu?’ alo ‘nu ka miano?’ alo, ‘nu kae míata o?’
elabena trɔ̃subɔlawo tia nenem nu siawo katã yome, ke mia fofo si le dziƒo nyae be nenem nu siawo hiãa mi
ke midi eƒe fiaɖuƒe la kple eƒe dzɔdzɔenyenye gbãgbiagbã eye woatsɔ nu siawo katã hã akpe ɖe eŋuti na mi
eya ta migatsi dzi ɖe etsɔ si gbɔna la ŋu o elabena etsɔ si gbɔna la atsi dzi ɖe eɖokui ŋu; elabena kuxi sɔ gbɔ le ŋkeke sia ŋkeke me xoxo
”
”mègadrɔ̃ ʋɔnu ame bubuwo o, ne menye nenema o la, woadrɔ̃ ʋɔnu wò hã
elabena ale si nèdrɔ̃a ʋɔnu ame bubuwoe la, nenema tututue woadrɔ̃ ʋɔnu wò hãe eye dzidzenu si ŋudɔ nèwɔ la, dzidzenu ma ke ŋudɔe woawɔ atsɔ adzidze nui na wò hã
”nu ka tae nèkpɔa ati fefe si ge ɖe nɔviwò ƒe ŋku dzi gake mèkpɔa atikpo si le wò ŋutɔ wò ŋku dzi la ya o?
ale ke wɔ nãgblɔ na nɔviwò be, ‘na maɖe ati fefe le wò ŋku dzi,’ le esime atikpo le wò ŋutɔ wò ŋku dzi?
wò, alakpanuwɔla, ɖe atikpo le wò ŋutɔ wò ŋku dzi gbã ekema ãkpɔ nu nyuie ale be nãte ŋu aɖe ati fefe si le nɔviwò ƒe ŋku dzi
”migatsɔ miaƒe nu kɔkɔewo na avuwo o eye migatsɔ miaƒe dzonu xɔasiwo ƒu gbe na hawo o
ne menye nenema o la, woanya aʋuzi le wo dzi, atrɔ ɖe mia ŋu eye woavuvu mi
”
mibia nu eye woana mi; midi nu eye miakpɔe; miƒo ʋɔa eye woaʋui na mi
elabena ame sia ame si biaa nu la, wonanɛ; ame sia ame si dia nu la, ekpɔnɛ eya ta ne mieƒo ʋɔa ko la, woaʋui na mi
”mia dometɔ kae li nenye be viaŋutsu bia aboloe la, wòatsɔ kpe anɛ?
alo nenye be ebia tɔmelãe la wòatsɔ da anɛ?
ke nenye be mi ame vɔ̃ɖiwo mienya ale si miana nu nyui mia viwo la, ɖe mia fofo si le dziƒo la, mana nu nyuiwo ame siwo bianɛ geɖe wu oa?
le nu sia nu me la, nu siwo ke miedina be amewo nawɔ na mi la, miwɔ nenema ke na ame bubuwo hã elabena esiae nye se la kple nyagblɔɖilawo ƒe nufiafia ƒe taƒonya
”mige ɖe eme to agbo xaxɛ la me
elabena agbo la keke, mɔ la hã le gbadza esi kplɔa ame yina ɖe tsɔtsrɔ̃ me eye ame geɖewoe le eme tom le gegem ɖe eme
ke agbo si le xaxɛ, mɔ la hã le bie la, kplɔa amewo yina ɖe agbe me eye ame ʋe aɖewo koe kpɔa mɔ sia
”
”mikpɔ nyuie le aʋatso nyagblɔɖilawo ŋuti
wovaa mia gbɔ abe alẽwo ene, ke le ememe la, wonye amegãxi nyanyrawo
woƒe kutsetse miatsɔ adze si woe
đe woate ŋu agbe waintsetse le aŋɔka dzi alo gbotsetse le ŋuti dzia?
nenema ke ati nyui sia ati nyui tsea ku nyui, ke ati manyomanyo tsea ku gbegblẽ
ati nyui mate ŋu atse ku gbegblẽ o, eye ati manyomanyo mate ŋu atse ku nyui o
ati sia ati si metsea ku nyui o la, wolãnɛ dea dzo me
eya ta woƒe kutsetse miatsɔ adze si woe
” menye ame sia ame si le yɔyem be, ‘aƒetɔ, aƒetɔ’ la ayi dziƒofiaɖuƒe la me o negbe ame siwo le fofonye si le dziƒo la ƒe lɔlɔ̃nu wɔm la koe
ame geɖewo agblɔ nam le ŋkeke ma dzi be, ‘aƒetɔ, aƒetɔ, ɖe menye wò ŋkɔ mee míegblɔ nya ɖi le, míenya gbɔgbɔ ʋɔ̃wo do goe le, eye míewɔ nukunu geɖewo le oa?’
ekema maɖo eŋu na wo be, ‘nyemenya mi o, mite ɖa le gbɔnye, mi nu vɔ̃ɖi wɔlawo!’”
”ame siwo katã sea nye nyawo eye wowɔna ɖe wo dzi la le abe ame si nya nu, tu eƒe xɔ ɖe agakpe sesẽ dzi ene
togbɔ be tsi dza sesĩe, tɔwo ɖɔ eye ahom tu hã la, xɔa meʋã o, elabena woɖo egɔme anyi ɖe agakpe sesẽ dzi
gake ame siwo sea nye nyawo ke wometsɔa ɖeke le wo me o la sɔ kple ŋutsu movitɔ si tu eƒe xɔ ɖe ke me
azɔ esi tsi dza, tɔwo ɖɔ, eye ahom tu, lɔ xɔ sia ɖe eme ko la, emu dze anyi gbloo”
esi yesu wu nya siawo gbɔgblɔ nu la, ameha la ƒe nu ku le eƒe nufiafia la ta,
elabena efia nu wo abe ame si si tɔnyenye le ene ke menye abe woƒe sefialawo ene o
esi yesu ɖi tso togbɛa dzi gbɔna la, ameha gã aɖe kplɔe ɖo hoo
kasia anyidzela aɖe zɔ tẽ va dze klo ɖe ekɔme, eye wòde ta agu nɛ heɖe kuku nɛ be, “aƒetɔ, ne èlɔ̃ la, yɔ dɔm ne ŋutinye nakɔ
”
enumake yesu ka asi ŋutsua ŋu gblɔnɛ bena, “ẽ, melɔ̃
ŋutiwò nekɔ
” ale anyidɔ la bu le eŋuti enumake
yesu yi dzi gblɔ nɛ bena, “mègatɔ be yeaƒo nu na ame aɖeke o, ke boŋ dze mɔ enumake nãyi osɔfowo gbɔ be woado wò akpɔ, eye ne èyina la tsɔ nunana si mose ƒe se bia tso anyidɔléla siwo ƒe ŋuti kɔ si la ɖe asi
esia afia amewo katã be èkpɔ dɔyɔyɔ vavã
”
esi yesu va ɖo kapernaum la, roma srafowo ƒe amegã aɖe va egbɔ va ɖe kuku nɛ vevie be wòakpe ɖe ye ŋu
egblɔ be, “aƒetɔ, nye dɔla le lãmetutudɔ lém, emlɔ anyi ɖe aƒeme eye wòle vevesese gã aɖe me
”
yesu gblɔ nɛ bena, “enyo, megbɔna be mada gbe le wò dɔnɔ la ŋu na wò
”
ke aʋafia la ya gblɔ nɛ bena, “aƒetɔ, nyemedze be nãva nye aƒeme o, eye mehiã be nãva hã o
boŋ la, gblɔ nya ɖeka ko eye nye dɔla la ƒe lãme asẽ
elabena nye hã mele kpɔkplɔ te eye asrafowo le nye hã tenye
mete ŋu gblɔna na ame sia be, ‘heyi’, eye wòyina, alo mete ŋu gblɔna na ame kemɛ be, ‘va,’ eye wòvana
nenema ke megblɔna na nye subɔvi be, ‘wɔ nu si kple ekemɛ’ eye wòwɔnɛ
yesu ƒe nu ku le aʋafia la ƒe nyawo ŋuti, azɔ etrɔ ɖe ameha la ŋu gblɔ bena, “le nyateƒe me la, nyemekpɔ xɔse sia tɔgbi le israelnyigba dzi kpɔ o
mele egblɔm na mi bena, ame geɖewo atso xexeame ƒe dzogoe eneawo katã dzi age ɖe dziƒofiaɖuƒe la me, eye woanɔ anyi kple abraham, isak kpakple yakɔb
ke israelvi geɖewo, ame siwo wodzra fiaɖuƒea ɖo ɖi na ya la, woatsɔ wo aƒu gbe ɖe viviti tsiɖitsiɖi la me, afi si avifafa kple aɖukliɖuɖu lanɔ
”
yesu gatrɔ ɖe romasrafowo ƒe amegã, ŋu azɔ hegblɔ nɛ bena, “heyi aƒe me, nu si nèxɔ se be ate ŋu ava eme la, va eme xoxo
” le ɣeyiɣi si me yesu nɔ nya siawo gblɔm la, dɔla la ƒe lãme sẽ
esi yesu kple eƒe nusrɔ̃lawo va petro ƒeme la, ekpɔ petro lɔ̃xo wònɔ anyimlɔƒe le ŋudza sesẽ aɖe lém
yesu ka asi eƒe asi ŋu eye eƒe lãme sẽ enumake
ale wòtso yi ɖaɖa nu va ɖo wo kɔme
gbe ma gbe ƒe fiẽ la, wokplɔ ame geɖe siwo gbɔgbɔ vɔ̃wo nɔ fu ɖem na la va yesu gbɔe, eye ne wògblɔ nya ɖeka ko la gbɔgbɔ vɔ̃awo doa go le ameawo me hesina dzona
ale dɔnɔwo katã ƒe lãme sẽ
esia wu nyagblɔɖila yesaya ƒe nyawo nu be, “etsɔ míaƒe vevesesewo eye wòde ta míaƒe dɔlélewo te
”
esi yesu va kpɔe bena ame geɖewo ŋutɔ wu ganɔ ye gbɔ vam la, edɔ eƒe nusrɔ̃lawo be woadi ʋu aɖe vɛ ne yewoatsɔ atso ƒu lae ayi eƒe go evelia dzi
hafi wòaɖe nu le nya sia me la, yudatɔwo ƒe agbalẽfiala aɖe va egbɔ va gblɔ nɛ bena, “nufiala, nye la makplɔ wò ɖo ayi afi sia afi si nãyi la
”
yesu ɖo eŋu nɛ bena, “abeiwo la do le wo si wonɔa eme, xeviwo la atɔ le wo si wonɔa eme, gake nye mesia la, teƒe aɖeke meli maziɔ ta ɖo o
”
ame bubu aɖe si nye eyomedzelawo dometɔ ɖeka la hã gblɔ nɛ be, “aƒetɔ, ɖe mɔ nam mayi aɖaɖi fofonye hafi atrɔ va nɔ yowòme
”
yesu ɖo eŋu na ame sia hã bena, “dze yonyeme fifia eye nãɖe asi le ame siwo ku le gbɔgbɔ me la ŋu be woaɖi woƒe ame kukuwo
”
azɔ ege ɖe ʋu aɖe me eye eya kple eƒe nusrɔ̃lawo dze mɔ ɖo ta ƒua ƒe go evelia dzi
kasia, ahom dziŋɔ aɖe de asi tutu me, eye ƒutsotsoewo de asi ŋeŋe me ɖe ʋua me
le ɣeyiɣi sia katã me la, yesu ŋutɔ ya nɔ alɔ̃ dɔm bɔkɔɔ
nusrɔ̃lawo te ɖe eŋu enumake
woʋuʋui sesĩe eye, wogblɔ nɛ kple ɣli bena, “aƒetɔ, ɖe mí! míele nyɔnyrɔm!”
yesu gblɔ na wo be, “o, mi xɔseʋetɔwo! nu ka wɔ miele dzodzom nyanyanya kple vɔvɔ̃ ale?” azɔ etsi tre eye wòblu ɖe ahom la ta
ya sesẽ la tɔ enumake eye ɖoɖoe zi toŋtoŋtoŋ le ƒua dzi
nusrɔ̃lawo ƒe nu ku ŋutɔ ale wogblɔ na wo nɔewo be, “ame ka gɔ̃e nye esia, be yaƒoƒo kple ƒu hã ɖoa toe mahã?”
esi wova ɖi go ɖe ƒua ƒe go kemɛ dzi le gadaratɔwo ƒe anyigba me la ame eve siwo me gbɔgbɔ vɔ̃wo xɔ aƒe ɖo la ƒu du va kpee
ame eve siawo ƒe nɔƒe enye ameɖibɔ aɖe si le afi ma la me
ne gbɔgbɔ vɔ̃awo ɖo mo na wo la wowɔa nu baɖa, baɖawo ale be ame aɖeke megatea ŋu toa afi ma lɔƒo o
esi wokpɔ yesu la wode asi ɣlidodo me be, “nu ka dim wò mawu vi nèle le mía gbɔ
đe nèva be yeawɔ fu mí hafi ɣeyiɣia naɖoa?”
le ɣemaɣi me la aƒehawo ƒe ha gã aɖe nɔ nu ɖum le afi ma lɔƒo
ale gbɔgbɔ vɔ̃awo ɖe kuku na yesu gblɔ nɛ be, “ne ènya mí do goe le ame siawo me la na míayi aɖage ɖe ha mawo me
”
yesu gblɔ na wo bena, “meɖe mɔ na mi, eya ta mido le ameawo me kaba!” ale gbɔgbɔ vɔ̃awo do go le ame eveawo me yi ɖage ɖe hawo me, enumake hawo katã woƒu du sesĩe yi ɖage ɖe atsiaƒu si le afi ma la me doo eye wono tsi ku
hakplɔlawo ŋutɔ lé du tsɔ sesĩe yi du si te ɖe afi ma ŋu la me eye wogblɔ nu si dzɔ la na dua me tɔwo
ale le ɣeyiɣi kpui aɖe ko megbe la, dua me tɔwo katã do bibibi va ƒo zi ɖe yesu ŋu
esi wokpɔe la, woɖe kuku nɛ vevie be wòadzo le yewo ƒe anyigba me
yesu gatrɔ ge ɖe ʋua me eye wòtso ƒua va kapernaum, si nye wo de du me
eɖo afi ma eteƒe medidi hafi ame aɖewo kɔ ŋutsu aɖe si le lãmetutudɔ lém la ɖe aba dzi vɛ o
yesu kpɔ be ameawo ƒe xɔse de to ŋutɔ eya ta egblɔ na dɔnɔa be, “vinye, wò dzi nedze eme elabena wotsɔ wò nu vɔ̃wo ke wò
”
yudatɔwo ƒe agbalẽfiala aɖewo siwo nɔ afi ma se nya siwo do le yesu nu la gblɔ na wo nɔewo be, “nu ka! ame sia gblɔ busunya
”
yesu nya nu si nɔ woƒe susu me eya ta wòbia wo be, “nu ka tae miele nu baɖa siawo ƒomevi susum ɖo?
mibu eŋuti kpɔ be kae le bɔbɔe wu, be woagblɔ na ame sia be,“wotsɔ wò nu vɔ̃wo ke wò,” alo woagblɔ nɛ be, “tsi tre nãzɔ azɔli?”
ke azɔ mafia mi bena ŋusẽ le nye mesia la si le anyigba sia dzi be matsɔ nu vɔ̃wo ake eye mada gbe le ame sia ŋu atsɔ aɖe ŋusẽ sia fia mi
” esi wògblɔ nya sia vɔ la etrɔ ɖe dɔnɔ la gbɔ gblɔ nɛ bena, “tsi tre nãŋlɔ wò aba ne nãzɔ ayi aƒeme!”
amea tsi tre enumake eye wòfɔ eƒe nuwo heyi aƒe me
nyateƒe, vɔvɔ̃ gã aɖe dze ameha bliboa dzi elabena yesu wɔ nukunu sia le woawo ŋutɔ ŋkume wokpɔ eye wokafu mawu be wòna ŋusẽ triakɔ sia tɔgbi amegbetɔ!
esi yesu nɔ tsa ɖim le dua me la, eva ke ɖe dugadzɔla aɖe si woyɔna be mateo la ŋu wònɔ afi si wodzɔa duga lena
yesu yɔe gblɔ nɛ bena, “va dze yonyeme ne nãzu nye nusrɔ̃la
”mateo tso enumake eye wòdze yesu yome
gbe ma gbe fiẽ la, mateo kpe yesu kple eƒe nusrɔ̃lawo be woava ɖu nu le ye gbɔ
dugadzɔlawo kple ame baɖa bubuwo hã nɔ amekpekpeawo dome
farisitɔwo kpɔ esia ale wobia yesu ƒe nusrɔ̃lawo bena, “nu ka ta miaƒe nufiala dea ha kple ame tovowo abe esiawo ene?”
yesu se nya la eye wòɖo eŋu na wo gblɔ be, “ame siwo mele dɔ lém o la mehiã atikewɔla o, ke boŋ ame siwo le dɔ lém lae hiãe
”
ke miyi miasrɔ̃ nu si gblɔm mawunya sia le, ‘nublanuikpɔkpɔe medi ke menye vɔsa o
nyemeva be mayɔ ame dzɔdzɔewo o ke boŋ nu vɔ̃ wɔlawo
”
gbe ɖeka la, yohanes mawutsidetanamela ƒe nusrɔ̃lawo va yesu gbɔ va biae bena, “nu ka ta wò nusrɔ̃lawo metsia nu dɔna abe ale si mí kple farisitɔwo míewɔna ene o?”
yesu hã bia wo bena, “đe wòle be ŋugbetɔsrɔ̃ la xɔlɔ̃wo nanɔ konyi fam, atsi nu adɔ le esime wòle wo gbɔa? ɣeyiɣi li gbɔna esime woakplɔe adzoe le wo gbɔ
eye le ɣemaɣi me la woagbe nuɖuɖu ãtsi nu adɔ
”womate ŋu atsɔ avɔnuɖeɖi yeye aka avɔ vuvu o, ne wowɔe alea la, avɔ yeye la aho ɖa le teƒea eye teƒe si vuvu la akeke ɖe edzi wu
nenema ke womekɔa aha yeye hã ɖe lãgbalẽgolo xoxo me o
ne wowɔ esia la, aha yeyea ƒe ŋusẽ awɔe be lãgbalẽgolo la awo eye ahaa kple goe la katã dome agblẽ
lãgbalẽgolo yeye ko me woate ŋu akɔ aha yeye ɖo
ekema aha la kple lãgbalẽgolo la katã woanɔ dedie
”
le esime yesu nɔ nya siawo gblɔm la, yudatɔwo ƒe ƒuƒoƒe ƒe amegã aɖe va egbɔ va dze klo ɖe eŋkume hede ta agu nɛ
egblɔ na yesu bena, “vinye nyɔnuvi ku fifi laa gake mexɔe se be ãte ŋu ana wòagagbɔ agbe nenye be èva ka asi eŋu ko
”
yesu kple eƒe nusrɔ̃lawo dze mɔ ɖo ta amegã la ƒeme enumake
esime wonɔ mɔa dzi la, nyɔnu aɖe si nɔ ʋusisidɔ lém ƒe wuieve sɔŋ la va ka asi eƒe awu to,
elabena egblɔ le eɖokui me bena, “nenye be meka asi eƒe awu to teti ko la nye lãme asẽ
”
yesu trɔ ɖe eŋu gblɔ nɛ bena, “vinyɔnuvi wò dzi nedze eme! wò xɔse la da gbe le ŋuwò
” tso gbe ma gbe ko la nyɔnua ƒe dɔa vɔ nɛ keŋ
esi yesu va ɖo amegã la ƒeme la, ekpɔ be amewo nɔ avi fam hoo eye wonɔ kuteƒehawo hã dzim
yesu gblɔ bena, “mina ame siawo katã nado go le xɔa me, elabena ɖevia meku o, alɔ̃ ko dɔm wòle
”ame siwo se nya sia la, ɖu fewu le eŋu eye ɖewo hã koe
wonya ameha la do goe mlɔeba
yesu yi afi si wotsɔ ɖevia mlɔe eye wòlé eƒe alɔnu
nyɔnuvia nyɔ enumake, eti kpo ɖi le aba la dzi eye eƒe lãme sẽ
nukunu sia kaka ɖe nutome blibo la katã me le ɣeyiɣi kpui aɖe ko megbe
le esime yesu do go le aƒea me yina la, ŋkuagbãtɔ eve kplɔe ɖo henɔ ɣli dom bena, “o, fia david vi la, kpɔ nublanui na mí
”
wokplɔe ɖo yi aƒe si me wòge ɖo, tete yesu trɔ ɖe wo ŋu bia wo bena, “miexɔe se be mate ŋu aʋu ŋku na mia?” woɖo eŋu nɛ be, “ẽ, aƒetɔ”
ale yesu tɔ asi woƒe ŋkuwo hegblɔ bena, “ava eme na mi abe alesi miexɔe se ene
”
enumake woƒe ŋkuwo ʋu eye wode asi nukpɔkpɔ me nyuie
yesu de se na wo vevie bena womegagblɔ nu si yewɔ na wo la na ame aɖeke o
ke ameawo mewɔ ɖe yesu ƒe didi dzi o ke boŋ esi wodo ɖe ablɔ dzi ko la, wokaka nu si wòwɔ na wo la eye eƒe ŋkɔ ɖi hoo le du bliboa me
esi yesu nɔ dzodzom le afi ma la, wokplɔ ŋutsu aɖe si me gbɔgbɔ vɔ̃ nɔ eye metea ŋu ƒoa nu o la, vɛ nɛ
yesu nya gbɔgbɔ vɔ̃ la do goe le amea me eye wòde asi nuƒoƒo me enumake
nu sia wɔ nuku na ameha la ŋutɔ ale wogblɔ na wo nɔewo be, womekpɔ esia tɔgbi kpɔ le israel o
ke farisitɔwo ya gblɔ bena, “nu si ta wòte ŋu nyaa gbɔgbɔ vɔ̃woe nye be, satana si nye gbɔgbɔ vɔ̃wo ƒe fia la le eya ŋutɔ me
”
yesu tsa le kɔƒe kple du siwo le nuto ma me la me kpe ɖo, enɔ mawunya gblɔm le yudatɔwo ƒe ƒuƒoƒewo eye wònɔ gbeƒã ɖem fiaɖuƒe la ƒe nyanyui la hã
eye afi sia afi si wòyi la, eda gbe le dɔ vovovo lélawo ŋu
ameawo ƒe nu wɔ nublanui nɛ ŋutɔ elabena nu geɖewo nɔ fu ɖem na wo ke womenya nu si woawɔ o
đe ko wonɔ abe alẽha si kplɔla meli na o la ene
yesu gblɔ na eƒe nusrɔ̃lawo be, “agblemenukuawo sɔ gbɔ ŋutɔ gake dɔwɔlawo mesɔ gbɔ kura o!
eya ta mibia agbletɔa be wòadɔ dɔwɔla geɖewo ɖa be woawɔ dɔ le eƒe agblewo me
”
yesu yɔ eƒe nusrɔ̃la wuieveawo ƒo ƒui eye wòna ŋusẽ wo bena woanya gbɔgbɔ vɔ̃wo le amewo me eye woada dɔ sia dɔ ƒomevi
eƒe nusrɔ̃la wuieveawo ƒe ŋkɔwoe nye
simɔn, ame si woyɔna hã be petro, andrea, petro nɔvi, yakobo kple nɔvia yohanes, ame siwo nye zebedeo viwo,
filipo, bartolomeo, toma, mateo, nudzɔla, yakobo, alfeo vi, tadeo,
simɔn, ame si nye zelote dunyaheha sesẽ aɖe me nɔla, kple yuda iskariɔt, ame si va dee asi
yesu dɔ wo kple gbedeasi sia bena, “migayi trɔ̃subɔlawo kple samariatɔwo gbɔ o,
ke boŋ miyi israelvi siwo nye mawu ƒe alẽ bubuwo ko gbɔ
miyi miagblɔ na wo be, dziƒofiaɖuƒe la va ɖo vɔ
mida gbe le dɔnɔwo ŋu, migbɔ agbe ame kukuwo, mina anyidzelawo ŋuti nakɔ, eye minya gbɔgbɔ vɔ̃wo do goe le amewo me
mina nu amewo faa abe ale si wona mi ene!
” migatsɔ ga aɖeke ɖe asi le miaƒe mɔzɔzɔ me o,
migatsɔ mɔzɔkotoku kple awu bubuwo hã ɖe asi o, eye migatsɔ afɔkpa alo atizɔti teti hã o, elabena ame siwo ŋu miakpe ɖo la woawo hã akpɔ mia dzi
nenye be miege ɖe du alo kɔƒe aɖe me la, midi mawuvɔ̃la aɖe mianɔ eƒe aƒeme va se ɖe esime miadzo ayi du bubu me
nenye be miege ɖe aƒe aɖe me la, mido gbe na ameawo eye miabia dzeƒe ɖokuibɔbɔtɔe
nenye be aƒea me tɔwo nye mawuvɔ̃lawo vavã la, miyra wo, ke ne womele nenema o la migayra wo o
ne du aɖe me tɔwo alo aƒe aɖe me tɔwo mexɔ mi o eye womeɖo to mi o la, miʋuʋu miaƒe afɔke ɖe teƒea ne miadzo
le nyateƒe me la, anɔ bɔbɔe na sodom kple gomoratɔwo le ʋɔnudrɔ̃gbe la tsɔ wu ame siawo ƒomevi”
mele mia dɔm abe alẽwo ene ɖo ɖe amegaxi nyanyrãwo dome
midze aye abe dawo ene eye midza abe akpakpawo ene
mikpɔ mia ɖokuiwo dzi nyuie le amewo ŋuti! elabena woalé mi adrɔ̃ ʋɔnu mi eye woaƒo mi le woƒe ƒuƒoƒewo
ẽ, le tanye la, woadrɔ̃ ʋɔnu mi le fiawo kple mɔmefiawo ŋkume
ke esia anye mɔnukpɔkpɔ na mi bena miagblɔ nyanyui la na wo, kple xexeame katã
” nenye be wolé mi, kplɔ mi yi ʋɔnui la, migatsi dzi le nu si miagblɔ ŋuti o, elabena woade nya si tututu wòle be miagblɔ la susu me na mi le ɣeyiɣi ma me
elabena menye mia ŋutɔwoe aƒo nu o, ke boŋ mia fofo si le dziƒo la ƒe gbɔgbɔe le nu ƒo ge to mia dzi
” mele egblɔm na mi bena, nɔvi ahe nɔvi ade ku me, eye vi fofo ade ye ŋutɔ via asi
đeviwo atsi tre ɖe woawo ŋutɔ dzilawo ŋuti eye woahe wo ade ku me
ame sia ame alé fu mi elabena mienye tɔnyewo
ke mia dometɔ siwo anɔ tsitre sesĩe va se ɖe nuwuwua la akpɔ ɖeɖe
” nenye be woti mia yome le du aɖe me la misi yi du bubu me! nye mesia la, matrɔ agbɔ hafi miawu tsatsa le israel duwo katã me nu
minyae be sukuvi menyaa nu wua eƒe nufiala o
nenema ke subɔla mewua eƒe aƒetɔ o
ne nya aɖe dzɔ ɖe nufiala aɖe dzi la eƒe sukuvi la hã dzie nye ma wòdzɔ ɖo
nenema ke ne nya aɖe dzɔ ɖe aƒetɔ aɖe dzi la, eƒe subɔvi hã le eme
eye esi wònye be woyɔ nye, aƒea dzi kpɔla be satana ɖe, aleke woayɔ miawoe
migavɔ̃ ame siwo ado ŋɔdzi na mi la o
elabena ŋkeke li gbɔna esi dzi woƒe adzame ɖoɖo vɔ̃wo adze le gaglãgbe eye ame sia ame akpɔ nyateƒe la adze sii
” nya siwo gblɔm mele na mi le bebeme la migblɔ wo kple ɣli le gaglãgbe
ne mede gbe to me na mi la, miɖe gbeƒãe
” migavɔ̃ na ame siwo ate ŋu awu miaƒe ŋutilã ke womate ŋu awu miaƒe gbɔgbɔ o la gbeɖe o! mivɔ̃ mawu ɖeka hɔ̃ ame si si ŋusẽ le be wòawu ŋutilã kple gbɔgbɔ la siaa le dzomavɔ me
nenie enye atsutsrɔe ɖeka ƒe home? menye pesewa ɖeka pɛ ye oa? ke wo dometɔ ɖeka pɛ hã meli si ta mia fofo la mekpɔna o
miaƒe taɖa katã gɔ̃ hã ƒe xexlẽme le nyanya me na mawu
eya ta migatsi dzi ɖe naneke ŋu o, miawo la miexɔ asi na mawu tsɔ wu atsutsrɔewo
” ame sia ame si aʋu menye le dutoƒo la, nye hã maʋu eme le fofo la gbɔ le dziƒo
ke ne ame aɖe gbe nu le gbɔnye le dutoƒo la, nye hã magbe nu le egbɔ le fofonye gbɔ le dziƒo
” migabu xaa bena meva be mahe ŋutifafa va anyigba dzi o
nyemeva be mahe ŋutifafa vɛ o ke boŋ yie metsɔ vɛ,
elabena meva be mana, ŋutsu natso ɖe fofoa ŋu, vinyɔnu natso ɖe dadaa ŋu eye lɔ̃xoyɔvi natso ɖe lɔ̃xoa ŋu
ame ƒe futɔwo anye eya ŋutɔ ƒe aƒemetɔwo
’
nenye be mielɔ̃ mia dadawo kple mia fofowo tsɔ wum la ekema miedze be mianye tɔnyewo o, nenema ke ne mielɔ̃ mia vinyɔnuwo kple mia viŋutsuwo tsɔ wum la, miedze be mianye tɔnyewo o
ne ame aɖe gbe metsɔ eƒe atitsoga dze yonyeme o la eya hã medze anye tɔnye o
” nenye be ame aɖe ku ɖe eƒe agbe ŋuti vevie la, abui ke ne ame aɖe tsɔ eƒe agbe na ɖe tanye la, akpɔe le nuwuwua
” ne ame aɖe xɔ mi nyuie la nyee wòxɔ
eye ne ame aɖe xɔm la exɔ mawu si dɔm ɖa
nenye be miexɔ nyagblɔɖila aɖe be enye mawu ƒe ame la, woana fetu si ƒomevi woana nyagblɔɖila la ke miawo hã, eye nenye be miexɔ ame nyui siwo vɔ̃a mawu le wòƒe dzadzɛnyenye ta la woana fetu si woana woawo hã mi
ne ame aɖe ana tsi fafɛ kplu ɖeka ame gblɔe siawo dometɔ ɖeka, be enye nye nusrɔ̃la ta la, mele egblɔm na mi le nyateƒe me be, eƒe fetu matsi eŋu o
”
esi wòde se na nusrɔ̃la wuieveawo alea vɔ megbe la, yesu ŋutɔ dze mɔ nɔ mawunya gblɔm le duwo me nɔ yiyim, abe ale si wòɖoe da ɖi ene
yohanes mawutsidetanamela, ame si nɔ gaxɔ me le ɣeyiɣi siawo me la se nukunu gbogbo siwo katã mesia la nɔ wɔwɔm
le esia ta edɔ eƒe nusrɔ̃lawo ɖo ɖe yesu gbɔ be woabiae be,
” wò tututue nye ame si ƒe vava míele mɔ kpɔm na loo alo ame bubu aɖe gali gbɔna?”
wova bia nya sia yesu eye wòɖo eŋu na wo bena, “mitrɔ yi yohanes gbɔ ne miagblɔ nukunu siwo katã mewɔ miekpɔ la nɛ
migblɔ nɛ be, meʋu ŋku na ŋkunɔwo, mena be tekunɔwo alo bafawo le azɔli zɔm, anyidzelawo ŋuti kɔ eye tokunɔwo le nu sem, nenema ke mena be ame kukuwo le agbe gbɔm, migblɔ ale si mele nyanyui la gblɔm na ame dahewoe la hã nɛ
migblɔ nya sia hã nɛ be, ‘woayra ame siwo xɔa dzinye sena ɖikeke manɔmee
’”
esi yohanes ƒe nusrɔ̃lawo nɔ dzodzom la, yesu dze nuƒoƒo na ameha la tso yohanes ŋu gɔme be, “ ‘nu ka miedo go yi gbedzi be miakpɔ? aƒla si ya le ƒoƒoma?
ne mele eme nenema o la, nu kae miedo go be miakpɔ? ame si do awu nyuiwoa? ao, ame siwo do awu nyuiwo la le fiasãwo me
ekema nu kae miedo go ɖakpɔ? nyagblɔɖila aɖea? ẽ, gake mele egblɔm na mi be ewu nyagblɔɖila gɔ̃ hã
elabena yohanes enye ame si ŋu woŋlɔ ɖi le be, ‘madɔ nye dɔla ɖe ŋgɔwò, ame si adzra wò mɔ ɖo hafi nãva
’
” enye nyateƒe be, le amegbetɔƒomea katã dome la, ame aɖeke mede ŋgɔ wu yohanes mawutsidetanamela o
ke megale egblɔm na mi kple kakaɖedzi hã be, ame suetɔ kekeake si le dziƒofiaɖuƒea me la kɔ wu eya amea!
tso yohanes mawutsidetanamela ƒe ŋkekewo me va se ɖe fifia la, dziƒoƒiaɖuƒe la le ŋgɔ yim ŋusẽtɔe eye ŋkumesesẽtɔwoe le eham
elabena se la, kple nyagblɔɖilawo katã va se ɖe yohanes dzi gblɔẽ da ɖi,
eye ne miedi be yewoaxɔ nya siwo gblɔm mele la, ekema minyae be, yohanes enye eliya, ame si nyagblɔɖilawo gblɔ be ava do ŋgɔ
ne ame aɖe le klalo be yease nu la, nesee azɔ!
” aleke magblɔ tso dukɔ sia ŋuti? ame siawo le abe ɖevi siwo le fefem hele gbɔgblɔm na wo nɔewo be,
‘míedzi dzidzɔhawo na mi gake miekpɔ dzidzɔ o, eya ta míedzi kuhawo gake miefa konyi hã o!’
yohanes mawutsidetanamela menoa wain teti hã o, eye wòtsia nu dɔna zi geɖe, gake miegblɔ be, gbɔgbɔ vɔ̃ le eme
ke nye mesia la, meɖua nu, noa nu, eye miawo ke miegblɔ tso ŋunye be, nutsuɖula kple ahatsunolae wònye, eye wòdea ha kple nu vɔ̃ wɔlawo! “ke mawu ƒe nunya tsoa afia na eɖokui to eƒe nuwɔnawo me
”
azɔ yesu he nya ɖe du siwo me wòwɔ eƒe nukunu geɖewo le la ŋu elabena wogbe be yewomaxɔ mawu dzi se o
egblɔ le wo ŋu be, “baba na mi, korazin kple betsaida! elabena ɖe wònye tiro kple sidɔn siwo nye du vɔ̃ɖiwo la mee mewɔ nukunu siwo mewɔ le miaƒe ablɔwo me le la, ne du mawo me tɔwo tsɔ ɖokuibɔbɔ kple vevesese dzudzɔ nu vɔ̃ wɔwɔ xoxo
le nyateƒe me la anɔ bɔbɔe na sidɔn kple tiro le ʋɔnudrɔ̃gbe la tsɔ wu mi!
eye wò kapernaum, togbɔ be wode bubu gã aɖe ŋuwò hã la, ãyi dzomavɔ la me, elabena nenye sodom ye mewɔ nukunu klitsu siwo mewɔ le mewò le la, ne wometsrɔ̃ dua o ke boŋ anɔ anyi va se ɖe egbe
le nyateƒe me la, anɔ bɔbɔe na sodom le ʋɔnudrɔ̃gbe la tsɔ wu wò
”
le ɣeyiɣi sia me, yesu do gbe ɖa bena, “o fofonye, dziƒo kple anyigba ƒe aƒetɔ, meda akpe na wò bena nèɣla nyateƒe la ɖe ame siwo bu wo ɖokuiwo nunyala gãwoe, ke nèɖe nu siawo fia ɖevi suewo
ẽ, fofo meda akpe be edze ŋuwò be nãwɔe nenema!”
egblɔ yi edzi be, “fofonye tsɔ nu siwo katã nye nyateƒe la de asi nam
fofo, la koe nya ame si ƒomevi vi la nye, eye vi la kple ame siwo vi la ɖee fia la koe nya fofo la
” agbagbadzelawo kpekpe
mite va gbɔnye mi ame siwo ŋu ɖeɖi te eye agba le mia wum la eye nye la mana miadzudzɔ
mitsɔ nye kɔkuti la ɖo mia ɖokui dzi eye miasrɔ̃ nu le gbɔnye, elabena mefa, mebɔbɔ ɖokuinye ɖe anyi le dzime, eye miaƒe luʋɔwo agbɔ ɖe eme
elabena nye kɔkuti la tsɔtsɔ le bɔbɔe eye nye agba la le wodzoe
”
gbe ɖeka la, yesu kple eƒe nusrɔ̃lawo zɔ to bligble aɖewo me yina afi aɖe
gbe ma gbe nye sabat ŋkeke
dɔ nɔ nusrɔ̃lawo wum ɣemaɣi eya ta woŋe bli aɖewo eye woklẽ wo heɖu
farisitɔ aɖewo kpɔ wo eye wohe nya ɖe yesu ŋu gblɔ bena, “wò nusrɔ̃lawo le sea dzi dam
elabena wole nu ŋem le sabat ŋkeke dzi
”
ke yesu bia wo be, “miexlẽ nu si fia david kple eŋutimewo wɔ esi dɔ wu wo la oa?
eya kple eŋutimewo yi gbedoxɔ me, eye woɖu abolo tɔxɛ si wòle be osɔfowo ko naɖu la
miexlẽe le mose ƒe segbalẽa me kpɔ be osɔfo siwo le dɔ wɔm le gbedoxɔ me la kpɔ mɔ awɔ dɔ le sabat ŋkekea dzi oa?
le nyateƒe me la, ame aɖe le afi sia si de ŋgɔ boo wu gbedoxɔ sia!
mawunya aɖe gblɔ be, ‘nublanuikpɔkpɔ dim mele tso mia gbɔ ke menye miaƒe vɔsawo o
’ ne ɖe miese mawunya sia gɔme la anye ne miahe nya ɖe ame siwo medze agɔ o la ŋu o
elabena amegbetɔ vi la, nye aƒetɔ na sabat ŋkekea gɔ̃ hã
”
le esia megbe la, eyi yudatɔwo ƒe ƒuƒoƒe
eye wòkpɔ ame aɖe si titi lé asi na le afi ma
farisitɔ siwo nɔ afi ma la biae enumake bena, “ele sea nu be woada gbe le ame ŋu le sabat ŋkekea dzia?” wonɔ mɔ kpɔm be aɖo eŋu be “e”, ale be yewoalée
ke yesu ɖo eŋu na wo bena, “nenye be wò alẽ ge ɖe vudo me le sabat ŋkeke dzi ɖe mãɖee le eme oa? àɖee le eme godoo!
ke ɖe amegbetɔ ƒe agbe mele vevie tsɔ wu alẽ tɔ oa? eya ta enyo vavã be woawɔ dɔ nyui le sabat ŋkekea dzi
”
azɔ egblɔ na ame si titi lé asi na bena, “dzɔ wò asi”, eye esi wòdzɔe la, eƒe asi gaɖɔ ɖo abe evelia ene
le nu si yesu wɔ ta la, farisitɔwo yɔ takpekpe kpata aɖe bena yewoawɔ ɖoɖo ɖe ale si yewoawɔ alée awu ŋuti
yesu nya susu vɔ̃ si ɖom farisitɔawo nɔ eya ta edzo le ƒuƒoƒea, ke ame geɖewo kplɔe ɖo hoo eye wòda gbe le dɔnɔ siwo katã le wo dome la ŋu
ke exlɔ̃ nu wo vevie be womegagblɔ nukunu siwo wɔm yele la na amewo o
esia wu yesaya ƒe nya si wògblɔ ɖi tso eŋuti nu bena,
“ nye kɔ nãkpɔ nye dɔla la ɖa, kpɔ ame sia ɖa, eyae nye nye ametiatia la
eyae nye nye lɔlɔ̃tɔ, si ŋu nye luʋɔ kpɔa dzidzɔ le
made nye gbɔgbɔ eme eye wòadrɔ̃ ʋɔnu dukɔwo
mewɔa dzre alo doa ɣli o, eye mèle eƒe gbe se ge le ablɔwo dzi hã o!
mewɔa fu ame gblɔewo alo tsia woƒe mɔkpɔkpɔ suetɔ gɔ̃ hã nu o
le eƒe dziɖuɖu mlɔetɔ me la, atsi dzrehehe ɖe sia ɖe nu
eye eƒe ŋkɔ anye xexeame katã ƒe mɔkpɔkpɔ
”
azɔ wokplɔ ame aɖe, si me gbɔgbɔ vɔ̃ le, eye wònye ŋkuagbãtɔ kple aɖetututɔ la va yesu gbɔe eye wòda gbe le eŋu ale be wòte ŋu nɔ nu ƒom henɔ nu kpɔm nyuie hã
nukunu sia wɔ moya na ameha la ale gbegbe be wodo ɣli gblɔ be, “alo ame siae nye david vi la?”
esi farisitɔwo se nukunu si yesu wɔ la wogblɔ le wo ɖokuiwo me be, “ame sia tea ŋu nyaa gbɔgbɔ vɔ̃ le amewo me to belzebub si nye gbɔgbɔ vɔ̃wo ƒe fia la ƒe ŋusẽ me
”
yesu nya nu si gblɔm wonɔ eya ta eɖo ŋu na wo bena, “fiaɖuƒe si ma ɖe akpa eve eye wotsi tre ɖe wo nɔewo ŋu la azu aƒedo
eye du alo aƒe si ma hetsi tre ɖe ye ŋutɔ ɖokui ŋu la agbã
nenye be satana gale satana nyam le amewo me la, ekema eya hã tsi tre ɖe eya ŋutɔ ɖokui ŋu
ale ke lawɔ eƒe fiaɖuƒe la anɔ te mahã?
ne miele gbɔgblɔm be mele gbɔgbɔ vɔ̃wo nyam kple satana ƒe ŋusẽ ɖe, ŋusẽ kae miaƒe amewo ya zãna ne wole gbɔgbɔ vɔ̃wo nyam? miaƒe amewo boŋ neɖo nya si mietsɔ ɖe ŋutinye la ŋu na mi
nenye be mawu ƒe gbɔgbɔe metsɔ le gbɔgbɔ vɔ̃wo nyami la, ekema minyae be mawufiaɖuƒe la va ɖo mia dome
nenye be ame aɖe di be yeagbã satana ƒe fiaɖuƒe la, ele nɛ be wòalé satana abla ɖe ka me gbã
eye mɔ sia dzi koe wòate ŋu ato anya eƒe gbɔgbɔ vɔ̃wo le amewo me
misee be ame si mele dzinye o la tsi tre ɖe ŋunye, eye ame si meƒoa ƒu nuwo kplim o la eyae kanɛ hlẽna
nu vɔ̃ wɔwɔ ɖe gbɔgbɔ kɔkɔe ŋu
eya ŋuti mele egblɔm na mi be woatsɔ nu vɔ̃ sia nu vɔ̃ kple busunya sia busunya ake amewo, ke busunya ɖe gbɔgbɔ kɔkɔe ŋu ya la womatsɔe ake o
ne ame aɖe agblɔ nya ɖe amegbetɔvi la ŋuti la woatsɔe akee, ke ne ame aɖe agblɔ nya ɖe gbɔgbɔ kɔkɔe ŋuti la womatsɔe akee le agbe sia kple agbe si le vava ge la me o
wotsɔa ati ɖe sia ɖe ƒe kutsetse tsɔna dzea sii
ati nyui la, ku nyui wòtsena eye ati manyomanyo hã tsea ku manyomanyo
mi, da ƒe dzidzimeviwo! aleke mi ame vɔ̃ɖi siawo miate ŋu agblɔ nya nyui aɖe? elabena nya sia nya si ame gblɔna la tso eƒe dzi me
ame nyui ƒe nuƒo fiana be nu nyui wɔwɔ yɔ eƒe dzi me
ke ame vɔ̃ɖi ya ƒe dzi me yɔna fũ kple nu vɔ̃, eye eƒe nuƒo ɖea vɔ̃ɖivɔ̃ɖinyenye sia fiana
mele egblɔm na mi kple kakaɖedzi be, mia dometɔ ɖe sia ɖe ana akɔnta le nya vlo ɖe sia ɖe si ado tso eƒe nu me la ŋu le ʋɔnudrɔ̃gbe la
eya ta minyae bena nya si ado tso miaƒe nume fifia lae afia afi si mianɔ le ʋɔnudrɔ̃gbe la eye eyae woatsɔ atso afia na mi loo, alo woatsɔ abu fɔ mi
’ ”
tete yudatɔwo ƒe agbalẽfialawo kple farisitɔ aɖewo bia tso esi be, “nufiala, míedi dzesi kple nukunu aɖe tso gbɔwò
”
yesu ɖo eŋu gblɔ na wo bena, “dzidzime vɔ̃ɖi, wɔahasi le dzesi kple nukunu dim
ke ɖeke meli wu nyagblɔɖila yona ƒe dzesi la o
elabena ale si yona nɔ tɔmelã gã la ƒe dɔme ŋkeke etɔ̃ kple zã etɔ̃ ene la, nenema ke nye amegbetɔ vi la hã manɔ anyigba ƒe tume ŋkeke etɔ̃ kple zã etɔ̃
le ʋɔnudrɔ̃gbe la, ninivetɔwo atsi tre ɖe dukɔ sia ŋuti eye woabu fɔ mi
elabena esi yona gblɔ mawunya na wo la wotrɔ dzime, ɖe asi le woƒe nu tovowo wɔwɔ ŋu hetrɔ ɖe mawu gbɔ
ke azɔ la, ame aɖe le mia dome si de ŋgɔ wu yona boo gake miegbe be yewomaxɔ edzi ase o
fianyɔnu si tso sheba la atsi tre ɖe dukɔ sia ŋu le ʋɔnudrɔ̃gbe eye wòabu fɔe, elabena exa ɖe salomo ƒe nunya ta tso didiƒe ke va egbɔ bena yease eƒe nufiamenyawo, ke azɔ ame aɖe si kɔ wu salomo la le mia dome
ne gbɔgbɔ vɔ̃ aɖe do go le ame aɖe me la, eyina gbedzi afi si wòtsana le ɣeyiɣi aɖe sinu nɔa sitsoƒe dim, ke ne mekpɔ ɖeke o la,
ekema egblɔna be, ‘matrɔ agayi aƒe si me medo le la boŋ’ ne etrɔ va la ekpɔna be aƒea me ɖi gbɔlo, wokplɔ eme nyuie eye nu sia nu le ɖoɖo nu
ekema gbɔgbɔ vɔ̃ la yina ɖayɔa gbɔgbɔ vɔ̃ adre bubu siwo vlo wu eya ŋutɔ, eye wogena ɖe aƒea me nɔa afi ma
esia wɔnɛ be amea ƒe nɔnɔme vɔ̃ɖina wu tsãtɔ
alea tututue wòanɔ na dzidzime vɔ̃ɖi siae
”
esi yesu ganɔ nu ƒom na ameha la, dadaa kple nɔviaŋutsuwo nɔ aƒea godo eye wonɔ didim be yewoaƒo nu kplii
ame aɖe gblɔe nɛ be, “dawò kple nɔviwò ŋutsuwo le egodo le didim be yewoaƒo nu kpli wò
”
yesu bia amea be, “ame kae nye danye eye ame kawoe nye nɔvinyeŋutsuwo?”
azɔ edo asi ɖe nusrɔ̃lawo gbɔ gblɔ bena, “mikpɔ ame siawo ɖa! woawoe nye danye kple nɔvinyeŋutsuwo
”
eyi edzi be, “ame si le fofonye si le dziƒo la ƒe lɔlɔ̃nu wɔm lae nye danye, nɔvinyeŋutsu kple nɔvinyenyɔnu
”
gbe ma gbe yesu do go tso aƒea me yi ɖanɔ anyi ɖe ƒua nu
ameha gã aɖe gaƒo ƒu ɖe eŋu ale gbegbe be ege ɖe ʋu aɖe me eye wòyi ɖe ƒua dzi vie bɔbɔ nɔ anyi ke ameha la tɔ ɖe ƒua ta
egblɔ nya geɖewo na wo to lododo me be, “agbledela aɖe yi nuku wu ge
esi wònɔ nukua wum la, ɖewo ge ɖe mɔ to eye xeviwo va fɔ wo mi
đewo hã ge ɖe kpenyigba dzi afi si ke sue aɖe ko nɔ, nuku siawo tsi vlɔvlɔvlɔ,
gake esi ŋdɔ ʋu ɖe wo dzi la, woyrɔ eye woku elabena woƒe kewo mede to o
nuku bubuwo ge ɖe ŋu me, eye ŋu vu tsyɔ wo dzi woku
ke nuku aɖewo hã ge ɖe anyigba nyuitɔ la dzi, eye womie tsi hetse ku geɖewo, ɖewo tse blaetɔ̃, bubuwo tse blaade eye ɖewo hã tse alafa
ne tosenu li na mi la, mise nya siawo
”
eƒe nusrɔ̃lawo va egbɔ va biae bena, “nu ka ta ɣesiaɣi ko nènɔa nu fiam amewo to lododo me ɖo?”
eɖe eme na wo bena mi nusrɔ̃lawo koe wona mɔnukpɔkpɔ be mianya nu si dziƒofiaɖuƒe la nye, ke womena mɔnukpɔkpɔ sia ame bubuwo o
ame si si nu le la, eyae woana nui ale be nu si le esi la nasɔ gbɔ ɖe dzi, ke ame si si nu mele o la, sue si le esi hã la woaxɔe le esi wòatsi asi ƒuƒlu
nu sia tae metsɔa lododo fia a nu amewoe ɖo be, tɔgbɔ be woanɔ nua kpɔm hã la womakpɔe adze sii o, eye woanɔ esem gake womase egɔme o
” nya sia wu nyagblɔɖila yesaya ƒe nyagblɔɖi sia nu bena, ‘wosea nya, ke womesea egɔme o, wokpɔa nu, ke womedzea si nu si wokpɔ la o!
elabena woƒe dziwo ku atri hedo kpeɖi, woƒe towo hã tri, eye woŋe aɖaba ƒu nu siwo wokpɔ la dzi,
elabena womekpɔa nu alo sea nu gɔme ale be woagatrɔ ɖe mawu ŋu eye mada gbe le wo ŋu o,’ ke woyra miawo ya ƒe ŋkuwo kple towo, elabena wokpɔa nu eye wodzea sii, wosea nya eye wosea egɔme
mawuvɔ̃la geɖewo kple nyagblɔɖila geɖewo di vevie bena yewoakpɔ nu siwo kpɔm miele eye yewoase nya siwo sem miele gake womete ŋui o
” lo si medo tso nukuwula ŋuti la ƒe gɔmeɖeɖee nye si!
anyigba alo mɔto afi si nuku aɖewo ge ɖo la, nye ame aɖe ƒe dzi
ame sia sea nyanyui la tso mawufiaɖuƒe la ŋuti gake mesea egɔme o, ale satana vana eye woɖea nyanyui la le eƒe dzi me
kpenyigba lae nye ame si sea nyanyui la eye eƒe dzi xɔnɛ kple dzidzɔ,
gake dzi sia meli ke o, ale be mawunya la meƒoa ke ɖe to o, ale le ɣeyiɣi ʋee aɖe ko megbe nenye be fukpekpe kple yometiti va la, eƒe xɔse nu tsina eye wòdea megbe
anyigba si dzi yɔ kple ŋuve lae nye ame si sea mawunya la gake dzitsitsi ɖe xexemenuwo kple kesinɔnuwo ŋu hea eƒe susu ɖa tso mawunya la gbɔ, eya ta metsea ku aɖeke na mawu o
anyigba nyui lae nye ame si ƒe dzi sea mawunya la eye wòsea egɔme, eye eya hã yina ɖakplɔa ame blaetɔ̃, blaade alo alafa ɖeka bubu gɔ̃ hã vana dziƒofiaɖuƒea mee
”
lo bubu si yesu gado hãe nye esi, “dziƒofiaɖuƒe la le abe ame si ƒã bli ɖe eƒe agble me ene
ke esi wòmlɔ anyi le zã me la, eƒe futɔ va ƒã gbeku vɔ̃wo ɖe bliawo dome
esi bliawo de asi tsitsi me la, gbeku vɔ̃awo hã tsi kpli wo
agblea dzi kpɔlawo va agbletɔ la gbɔ va biae be, ‘aƒetɔ, alo menye nuku nyui nèƒã ɖe wò abɔ me oa? afi ka gbeku vɔ̃ siawo tso?
” agbletɔ la ɖo eŋu na wo bena, ‘futɔ aɖe kokokoe wɔ nenem nu sia
’ “agbledzikpɔlawo biae bena, ‘ekema miho gbeku vɔ̃awo ƒu gbe mahã?’
” eɖo eŋu na wo bena, ‘gbeɖe, migawɔe o, ne miebe yewoaho gbeku vɔ̃awo la, miaho blia hã
eya ta mina wo katã natsi aduadu va se ɖe nuŋeɣi, ekema mana nuŋelawo naho gbekuawo atɔ dzo wo, eye woatsɔ bli la akɔ ɖe nye ava me!’”
lo bubu si wògado na wo lae nye esi
“dziƒofiaɖuƒe la le abe ʋuti ƒe ku si nye atikutsetse suetɔ kekeake si wodo ɖe anyigba tume ene
togbɔ be enye atiku suetɔ wu le atikuwo dome hã la, ne etsi la, eva zua ati gã si ƒoa atiwo katã ta, eye xeviwo va wɔa atɔ ɖe eme hekpɔa gbɔdzɔe
”
yesu yi edzi kple lododo bubu be
“dziƒofiaɖuƒe la ɖi nyɔnu si le yevubolo wɔm
ekua yevubolowɔ la ɖe sinu eye wòtsɔa nuʋãnu dea eme henyamanɛ va se ɖe esime yevubolomɔ la hona
”
yesu wɔa lododo ŋutidɔ zi geɖe nenye be wòle nu ƒom na amewo, ne ele nu ƒom na wo la, edoa lo ɖeka teti na wo kokoko
elabena wogblɔ nya ɖi bena, “maƒo nu to lododowo me eye maɖe nu ɣaɣla siwo li tso gɔmedzedzea me ke la gɔme
”
azɔ egblẽ ameha la ɖe kpɔa godo eye wòge ɖe aƒea me
eƒe nusrɔ̃lawo va egbɔ gblɔ bena, “đe lo si nèdo tso bligble kple gbeku vɔ̃wo ŋuti me na mi”
egblɔ na wo bena, “enyo, maɖe egɔme na mi
nyee nye agbledela si ƒã bli ɖe nye agble me
agble lae nye xexeame, eye bli lae nye ame si le mawufiaɖuƒe la me, ke gbeku vɔ̃ɖia woe nye dzimaxesetɔwo
futɔ si ƒã gbeku vɔ̃wo ɖe blia me lae nye satana, nuŋeɣi lae nye xexeame ƒe nuwuwu, eye nuŋelawoe nye mawudɔlawo
” le lododo sia me la, woɖe gbeku vɔ̃ɖiawo ɖe aga eye wotɔ dzo wo, nenema ke wòanɔ le xexeame ƒe nuwuwu
madɔ nye dɔlawo ɖa eye woaƒo ame vɔ̃ɖiwo kple nuɖianuwo katã nu ƒu, aɖe wo ɖa le mawufiaɖuƒe la me,
woatsɔ wo aƒu gbe ɖe kpodzo me eye woafia kolikoli
afi sia avifafa kple aɖukliɖuɖu ade dzi le bobobo
ke ame dzɔdzɔewo aklẽ abe ɣe ene le wo fofo ƒe fiaɖuƒe la me
ame si tosenu li na la nese nya siawo
”
dziƒofiaɖuƒea le abe kesinɔnu aɖe si ŋu ame aɖe va ke ɖo le anyigba aɖe me ene
eye le dzidzɔ si wòkpɔ le kesinɔnu sia ŋuti ta la, edzra nu sia nu si le esi bena yeakpɔ ga atsɔ a ƒle anyigba sia kple kesinɔnua katã
” megale egblɔm na mi be, dziƒofiaɖuƒe la ɖi dzonusitsala si le dzonu nyuiwo dim be yeaƒle adzra
eva kpɔ dzonu aɖe si xɔ asi ŋutɔ eya ta eyi ɖadzra nu siwo katã le esi la eye wòƒle dzonu sia
dziƒofiaɖuƒe la gasɔ kple tɔƒodela aɖe si da asabu ɖe tɔme, eye wòɖe lã vovovowo, ɖuɖuawo kple maɖumaɖuawo siaa
esi wòhe asabua va gotae la, enɔ anyi tia lã ɖuɖuawo ɖe afi ɖeka, ke esiwo womeɖuna o la, etsɔ wo ƒu gbe
alea tututu wòanɔ le xexeame ƒe nuwuwu hã, mawudɔlawo ava ma ame vɔ̃ɖiwo ɖa tso ame dzɔdzɔewo gbɔ
woatsɔ ame vɔ̃ɖiwo aƒu gbe ɖe dzo mavɔ me, afi si avifafa kple aɖukliɖuɖu geɖe anɔ
”
azɔ ebia nusrɔ̃lawo be, “miese nya siawo gɔmea?” woɖo eŋu be
“ẽ, miese wo gɔme
”
ale wòɖo eŋu na wo bena, “eya ta sefiala ɖe sia ɖe si wofia nui tso dziƒofiaɖuƒe la ŋuti la, le abe aƒetɔ aɖe si ɖe eƒe kesinɔnu yeye kple xoxoa siaa do goe tso eƒe nudzraɖoƒe ene
”
esi yesu wu lo siawo dodo nu la, edzo le afi ma,
etrɔ yi fofoawo de, eye wòfia nu le woƒe ƒuƒoƒe, ke ewɔ nuku na wo ŋutɔ
wobia be, “afi ka ame sia xɔ nunya kple nukunu gã siwo wɔm wòle tsoe mahã?
đe menye esiae nye atikpala la ƒe viŋutsu oa? đe menye dadaa ŋkɔe nye maria eye nɔviaŋutsuwoe nye yakobo, yosef, simɔn kple yuda oa?
đe nɔvianyɔnuwo katã mele mía dome oa? ekema afi ka gɔ̃e ŋutsu sia kpɔ nu siawo katã tsoe?”
ale wokpɔ nuɖiaɖia le eŋu
ke yesu gblɔ na wo be, “wodea bubu nyagblɔɖila ŋu le afi sia afi negbe le eya ŋutɔ ƒe dume kple eya ŋutɔ ƒe aƒeme ko
”
ale mewɔ nukunu geɖewo le afi ma o le woƒe dzimaxɔse ta
fia herodes se yesu ŋkɔ
ale wògblɔ na eƒe amewo bena, “edze ƒã be yohanes mawutsidetanamelae gagbɔ agbe, eya tae wòte ŋu le nukunu geɖe siawo wɔm
”
azɔ la herodes na wolé yohanes eye woblae de gaxɔme, le herodia nɔvia filipo srɔ̃ ta,
elabena yohanes he nya ɖe herodes ŋu be menyo be wòaxɔ nɔvia filipo srɔ̃ aɖe o
herodes di be yeawu yohanes gake enɔ vɔvɔ̃m be ʋunyaʋunya ava dzɔ elabena amewo katã xɔe se be yohanes nye nyagblɔɖila
gbe ɖeka la, herodes nɔ dzigbe ŋkeke ɖum, eye herodia ƒe vinyɔnuvi va ɖu ɣe le amekpekpeawo ŋkume
eƒe ɣeɖuɖu nyakpɔ na herodes ŋutɔ,
eya ta edo ŋugbe be yeana nu sia nu si nyɔnuvi la abia ye lae
nyɔnuvia bia dada nu si wòabia
dada gblɔ nɛ be nebia yohanes mawutsidetanamela ƒe ta
ale wòva do ɖe fia gbɔ gblɔ nɛ be, “mele yohanes mawutsidetanamela ƒe ta dim le agba me
”
nya sia te ɖe fia la dzi ŋutɔ, gake le atam si wòka ta la, medi be yeaɖu ŋukpe le eƒe amekpekpeawo ŋkume o, ale wòɖe gbe be woatso ta le yohanes nu atsɔ vɛ
ale woyi ɖatso ta le yohanes nu le gaxɔ me,
tsɔ de agba me tsɔ vɛ na nyɔnuvia eye wòtsɔe yi na dadaa
yohanes ƒe nusrɔ̃lawo se nya la eye woyi ɖaxɔ eƒe kukua heyi ɖaɖi
emegbe woyi ɖaka nya la ta na yesu
esi yesu se nya sia la eya ɖeka ge ɖe ʋu aɖe me dzo le afi ma eye wòyi ɖaɣla eɖokui ɖe teƒe tsoabo aɖe
ke ameawo kpɔ afi si wòɖo tae, eya ta wo dometɔ geɖewo tso kɔƒe vovovowo me to afɔ ti eyome
ale esi wòtrɔ va ƒua ta la ekpɔ be ame gbogbo aɖewo nɔ ye lalam
woƒe nu wɔ nublanui nɛ ŋutɔ eya ta wòda gbe le dɔnɔ siwo le wo dome la ŋu
esi zã nɔ dodom la eƒe nusrɔ̃lawo va egbɔ va gblɔ nɛ bena, “afi sia la gbedzie, naneke meli ame naɖu o, evɔ la, fiẽ nuɖuɣi va yi xoxo, eya ta ɖe asi le ameha la ŋu ne woayi kɔƒe siwo te ɖe afi sia ŋu la me aɖaƒle nuɖuɖu
”
yesu ɖo eŋu na wo bena, “mehiã bena woayi aɖaƒle nuɖuɖu o, miawo midi nuɖuɖu na wo woaɖu!”
nusrɔ̃lawo do ɣli gblɔ bena, “nuka, abolo atɔ̃ kple tɔmelã eve pɛ koe le mía si le afi sia!”
yesu gblɔ na wo bena, “mitsɔ wo vɛ
”
azɔ ebia tso ameha la si be woabɔbɔ nɔ anyi ɖe gbea dzi
ale wòtsɔ abolo atɔ̃ kple tɔmelã evea, eye wòwu mo dzi hedo gbe ɖa ɖe edzi, emegbe eŋe wo me tsɔ na nusrɔ̃lawo bena woama na ameawo
ame sia ame ɖu nu ɖi ƒo nyuie
eye esi woƒo nuɖuɖu wuwlui mamlɛawo nu ƒu la woyɔ kusi wuieve sɔŋ
ame siwo ɖu nua la ƒe xexlẽme nɔ ŋutsu akpe atɔ̃, nyɔnuwo kple ɖeviwo mele eme o
le esia megbe la yesu gblɔ na nusrɔ̃lawo bena woage ɖe ʋua me atso ƒua, ke ye la yeanɔ anyi ado mɔ ameha la woayi aƒeme
esi wòdo mɔ ameawo wodzo vɔ la, eya ɖeka yi togbɛawo dzi be yeado gbe ɖa
enɔ afi ma hafi zã do,
ke afi si tɔdziʋu la ɖo la didi tso gota gbɔ eye ƒutsotsoewo nɔ enyamam elabena ya nɔ ƒoƒom henɔ ʋu la kpem
anɔ abe fɔŋli ga ene me lɔƒo ene la, yesu zɔ ƒua dzi yina wo gbɔ
esi nusrɔ̃lawo kpɔe wònɔ ƒua dzi zɔm la, ŋɔ dzi wo, tete wodo ɣli kple vɔvɔ̃ be, “ŋɔlie
”
yesu ƒo nu na wo enumake eye wòde dzi ƒo na wo gblɔ bena, “nyee, migavɔ̃ o miaƒe dzi nedze eme
”
petro gblɔ nɛ bena, “aƒetɔ, nenye wòe tututu la, na nye hã mazɔ tsia dzi ava gbɔwò
”
yesu gblɔ nɛ be, “enyo, zɔ va
” ale petro ɖi ɖe tsia me le ʋua xa eye wòzɔ tsia dzi ɖo ta yesu gbɔ
ke esi wònye kɔ kpɔ ale si ƒutsotsoeawo nɔ nyanyrãm la, vɔvɔ̃ ɖoe eye wòde asi to yiyi me
ale wòdo ɣli sesĩe be, “aƒetɔ, ɖem!”
yesu do asi ɖa enumake eye wòhee ɖe go
azɔ egblɔ nɛ bena, “o, wò xɔseʋeetɔ, nu ka tae nèke ɖi mahã?”
esi ame eveawo ge ɖe ʋua me ko la, yaa tɔ te zi ɖeka
nusrɔ̃la mamlɛawo ƒe nu ku eye woƒe mo wɔ yaa, ale wogblɔ nɛ bena, “mawu vie nènye vavã!”
azɔ wova ɖi go ɖe genezaretnyigba dzi
woƒe vava ɖi hoo le dua katã me
amewo nɔ tsatsam nɔ gbeƒã ɖem be amewo nakplɔ woƒe dɔnɔwo vɛ wòada gbe le wo ŋu
dɔnɔ aɖewo va ɖe kuku na yesu be yewoaka asi eƒe awu to ko, eye ame siwo katã ka asi eƒe awu to la kpɔ dɔyɔyɔ
farisitɔ aɖewo kple agbalẽfialawo hã tso yerusalem va bena yewoalé nya aɖewo kpɔ kple yesu
wobiae bena, “nu ka tae wò nusrɔ̃lawo mewɔna ɖe mí yudatɔwo ƒe blema kɔnuwo dzi o? womewɔ kɔnu si míewɔna heklɔa asi le ɖoɖo tɔxɛ aɖe nu hafi ɖua nu o
”
yesu ɖo eŋu na wo bena, “miawo hã nu ka tae miaƒe kɔnuwo tsi tre ɖe mawu ƒe sewo ŋuti ɖo?
le kpɔɖeŋu me, mawu ƒe se gblɔ bena, ‘bu fofowò kple dawò, ame si tsi tre ɖe edzilawo ŋuti la ku kee wòaku
’
ke miawo miegblɔ bena, ne ame aɖe gblɔ na fofoa alo dadaa be, ‘nu si ke matsɔ akpe ɖe ŋutiwòe la, metsɔe wɔ adzɔgbeɖeɖe ƒe nunanae na mawu,
megahiã be wòatsɔe “ade bubu fofoa ŋuti o
” ale miegbe mawu ƒe nya dzi wɔwɔ be mialé miawo ŋutɔ ƒe nuɖoanyiwo me ɖe asi
mi alakpanuwɔlawo! yesaya gblɔe ɖi nyuie le mia ŋuti bena,
ame siawo le buyem kple woƒe nuyiwo, gake woƒe dziwo te ɖa xaa tso gbɔnye
viɖe aɖeke mele woƒe subɔsubɔ ŋuti o, elabena wofiaa woawo ŋutɔ ƒe se siwo wowɔ la eye woɖe asi le mawu ƒe sewo ŋuti
’”
yesu yɔ ameha la eye wògblɔ na wo bena, “miɖo to nya si gblɔ ge mala be miase egɔme nyuie
menye nu si nèɖuna lae wɔa wò ame makɔmakɔ o! ke boŋ nu si nèbuna kple nu si nègblɔna lae
”
nusrɔ̃lawo va biae be, “ènya be nya si nègblɔ la ve dɔme na farisitɔwo ŋutɔa? ”
yesu ɖo eŋu na wo bena, “ati sia ati si fofonye si le dziƒo la medo o la, woahoe kple ke
miɖe asi le wo ŋuti! mɔfiala ŋkuagbãtɔwo wonye
ne ŋkuagbãtɔ le ŋkuagbãtɔ kplɔm la, wo kpakple eve la woayi aɖadze agame
”
petro biae be wòaɖe nu si wòwɔnɛ be menye nu si ame ɖuna lae nana wòzua ame makɔmakɔ o la me na yewo
yesu biae bena, “ke miawo hã miese nya sia gɔme oa?
mienyae bena nu si ame ɖuna la toa eƒe dɔkaviwo me eye wòdenɛ le nugodo oa?
nya vloe doa go tso egblɔla ƒe dzi me eye wòƒoa ɖi amea
elabena ame ƒe dzi mee susu vɔ̃ɖiwo, hlɔ̃dodo, ahasiwɔwɔ, matrewɔwɔ, fififi, aʋatsokaka kple ameŋugbegblẽ doa go tsona
nu siawoe ƒoa ɖi ame, ke ne mèwɔ asikɔklɔ ƒe kɔnua hafi ɖu nu o la maƒo ɖi wò o!”
yesu dzo le nuto ma me eye wòzɔ mɔ kilometa blaenyi sɔŋ yi tiro kple sidɔn nutomewo me
kanaan nyɔnu aɖe si le afi ma va egbɔ va ɖe kuku nɛ vevie bena, “o, aƒetɔ, fia david vi, kpɔ nye nublanui! gbɔgbɔ vɔ̃ ge ɖe vinye nyɔnuvi me eye wòwɔa fui ɣesiaɣi
”
ke yesu meɖo nya aɖeke ŋu nɛ o, mekpe kpe dee hã o
eƒe nusrɔ̃lawo va ƒoe ɖe enu kura be nenyae wòadzo
wogblɔ bena, “gblɔ nɛ be nedzo, elabena eƒe ɣlidodo le tome vem na mí
”
yesu gblɔ na nyɔnua be, “đe wodɔm be mava ɖe yudatɔwo ɖeɖe ko
”
ke nyɔnua te ɖe eŋu kpokploe hede ta agu nɛ gaɖe kuku nɛ be, “aƒetɔ, ve nunye ko!”
yesu gblɔ nɛ be, “menyo be maxɔ nuɖuɖu le ɖeviwo si atsɔ na avuwo o
”
nyɔnua ɖo eŋu be, “ẽ, aƒetɔ, ele eme nenema, gake avuvi siwo le kplɔ̃ te la ɖua abolo wuwlui siwo gena ɖe anyigba tso woƒe aƒetɔ ƒe kplɔ̃ dzi
”
yesu gblɔ nɛ bena, “nyɔnu, wò xɔse lolo ŋutɔ! nu si dim nèle la neva eme na wò”eye enumake eƒe vinyɔnuvi la ƒe lãme sẽ
yesu trɔ yi galilea ƒua nu azɔ eye wòyi ɖanɔ togbɛ aɖe si le afi ma lɔƒo la dzi
ameha gã aɖe nye zi va ƒo ɖe edzi le afi sia
wokplɔ dɔnɔ siwo nye lãmetututɔwo, ŋkunɔwo, aɖetututɔwo, nuwɔametɔwo kple dɔ bubu ƒomevi geɖe lélawo vɛ nɛ eye wòyɔ dɔ wo katã
enye nu wɔnuku blibo! aɖetututɔwo nɔ nu ƒom kple dzidzɔ, ame siwo ƒe abɔ kple atawo menyo o gaɖo nɔnɔme nyui me, tekunɔwo alo bafawo nɔ kpo tim nɔ yiyim, eye ŋkuagbãtɔwo nɔ nu kpɔm nyuie! nyateƒe ameha gã la ƒe nu ku eye wokafu israel ƒe mawu la
azɔ yesu yɔ eƒe nusrɔ̃lawo va egbɔ gblɔ na wo bena, “ame gbogbo siawo ƒe nu wɔ nublanui nam ŋutɔ
ŋkeke etɔ̃e nye esia wole yonyeme eye nuɖuɖu hã vɔ le wo si
nyemedi be maɖo wo ɖe aƒeme dɔmeɣee o, elabena ŋuzi atsɔ wo le mɔ dzi
”
nusrɔ̃lawo biae be, “afi kae míakpɔ nuɖuɖu le, le dzogbe afi sia ana ame gbogbo siawo?”
yesu gabia wo bena, “abolo nenie susɔ ɖe mia si?” woɖo eŋu be, “abolo adrẽ kple lã vi aɖe koe susɔ
”
yesu gblɔ na ameha la be woanɔ anyi ɖe anyigba,
etsɔ abolo adrẽa kple tɔmelãwo eye wòda akpe na mawu ɖe wo ta, emegbe la, eŋe wo me kakɛkakɛ, hetsɔ na nusrɔ̃lawo be woama na ameawo
wo katã woɖu nu ɖi ƒo, eye nusrɔ̃lawo ƒo ƒu abolo kakɛ siwo susɔ la ɖe kusi adrẽ me, woyɔ fũ
ame siwo ɖu nua la ƒe xexlẽme le ŋutsu akpe ene, nyɔnuwo kple ɖeviwo mele eme o
azɔ edo mɔ ameha la, eye wòɖo ʋu la tso ƒua heyi magadan nutomewo me
gbe ɖeka la, farisitɔwo kple zadukitɔwo va bena yewoado yesu kpɔ; wobia tso esi be wòana dzesi yewo tso dziƒo
yesu gblɔ na wo be, “miawo la nenye be fiẽ ɖo la miegblɔna be, ‘yame akɔ elabena yame biã’,
eye le ŋdi miegblɔna be, ‘egbe ahom atu elabena akpɔ̃ ɖo eye yame biã
’ mienyaa ale si miaɖe dziƒo ƒe nɔnɔme gɔme, gake mietea ŋu dzea si ɣeyiɣiwo ƒe dzesiwo o
dzidzime vɔ̃ɖi wɔahasi sia le nukunu ƒe dzesi dim, ke womawɔ ɖeke na wo o negbe yona ƒe dzesi la ko
” ale yesu gblẽ wo ɖi eye wòdzo
wogatso ƒua yi ɖe go kemɛ dzi, ke nusrɔ̃lawo ɖo ŋku edzi le afi sia be yewomeƒle nuɖuɖu ɖe asi o
yesu xlɔ̃ nu wo veviẽ gblɔ bena, “mikpɔ nyuie le zadukitɔwo kple farisitɔwo ƒe amɔʋãnu ŋuti
”
nusrɔ̃lawo bu be nuɖuɖu si yewometsɔ ɖe asi o tae wògblɔ nya siawo ɖo
ke yesu ya nya nu si ŋuti bum wole ale wògblɔ na wo bena, “o! mi xɔse ʋeetɔwo! nu ka ta miele nu xam be yewometsɔ nuɖuɖu ɖe asi o?
nu ka wɔ miate ŋu ase nu gɔme o? mieɖo ŋku edzi be menyi ame akpe atɔ̃ kple abolo atɔ̃ eye esi susɔ la yɔ kusiwo oa?
esi menyi ame akpe ene ɖe, mieɖo ŋku edzi be abolo gbogbo aɖe gasusɔ oa?
aleke wɔ miedze sii kpɔ bena menye nuɖuɖu ŋutie mele nu ƒom le o? megale egblɔm na mi be, “mikpɔ nyuie le farisitɔwo kple zadukitɔwo ƒe amɔʋanu ŋuti
”
ke azɔ la wose nu si wòwɔnɛ be amɔʋãnu la gɔme, eyae nye alakpanu siwo farisitɔwo kple zadukitɔwo nɔa fiafiam la
esi yesu kple eƒe nusrɔ̃lawo va ɖo kaisarea filipi la, ebia eƒe nusrɔ̃lawo bena, “ame kae amewo le gbɔgblɔm be menye?”
woɖo eŋu nɛ be, “ame aɖewo gblɔ be yohanes mawutsidetanamela nènye
đewo be eliyae nènye bubuwo hã be yeremia alo nyagblɔɖila xoxoawo dometɔ ɖekae nènye
”
azɔ ebia nusrɔ̃lawo be, “ke miawo ya ɖe, ame kae miebu be menye?”
simɔn petro ɖo eŋu nɛ be, “wòe nye kristo, mesia la, kple mawu gbagbe la ƒe vi
”
yesu gblɔ nɛ bena, “mawu neyra wò, simɔn yona vi
elabena fofonye si le dziƒo la ŋutɔe ɖe nu sia fia wò, ke menye amegbetɔ aɖeke gbɔe wòtso o
nye hã mele egblɔm na wò bena, wòe nye petro si gɔmee nye kpe eye nenem kpe gbadza sia dzie maɖo nye hame la anyi ɖo, eye tsiẽƒe ƒe ŋusẽwo gɔ̃ hã mate ŋu aɖu edzi o
matsɔ dziƒofiaɖuƒe la ƒe safuiwo na wò, ale be ʋɔ siwo nãtu le anyigba dzi afii la woanɔ tutu le dziƒo, eye ʋɔ siwo nãʋu le anyigba dzi la woanɔ ʋuʋu le dziƒo
”
ke yesu de se na nusrɔ̃lawo vevie bena womegagblɔe na ame aɖeke be yee nye mesia la o
tso azɔ dzi heyi la, yesu ƒoa nu na eƒe nusrɔ̃lawo tso eƒe yerusalem yiyi kple nu siwo adzɔ ɖe edzi le afi ma la ŋuti
egblɔ na wo bena, le yerusalem la, yudatɔwo ƒe osɔfogãwo, agbalẽfialawo kple dumegãwo awɔ fu ye eye woawu ye gake le ŋkeke etɔ̃a gbe la, yeafɔ ɖe tsitre
esi yesu gblɔ nya sia vɔ la, petro ɖe kpɔe, eye wògblɔ nɛ bena, “mawu neɖe agba sia ɖa le dziwò, nu siawo madzɔ ɖe dziwò gbeɖe o!”
yesu trɔ ɖe petro ŋuti gblɔ nɛ bena, “te ɖa le gbɔnye, satana! èle mɔ vɔ̃ɖi aɖe trem nam
èle nya sia gblɔm tso amegbetɔ ƒe nukpɔkpɔ nu, ke menye le ale si mawu ɖoe la nu o
”
le esia megbe la yesu gblɔ na nusrɔ̃lawo bena, “ne ame aɖe di be yeadze yonyeme vavã la, ekema negbe nu le eɖokui gbɔ ne wòatsɔ eƒe atitsoga adze yonyeme
elabena ame si lɔ̃a eƒe agbe eye wòtia eƒe agbe yome le ŋutilã me la, abui; ke ame si ɖe asi le eƒe agbe ŋu faa ɖe tanye la, akpɔ agbe mavɔ
viɖe kae wòanye na mi nenye be xexeame katã zu mia tɔ gake agbe mavɔ la bu ɖe mi? nu kae le xexe sia me si agasɔ kple agbe mavɔ?
nye amegbetɔ vi la mava kple nye dɔlawo le fofonye ƒe ŋutikɔkɔe me eye madrɔ̃ ʋɔnu ame sia ame ɖe eƒe nuwɔnawo nu
eye mia dometɔ aɖewo siwo le tsitre ɖe afi sia la, anɔ agbe akpɔm mava kple nye fiaɖuƒe la
”
le ŋkeke ade megbe la yesu kplɔ petro, yakobo kple nɔvia yohanes ɖe asi woyi to kɔkɔ aɖe dzi
teƒe sia zi ɖoɖoe nyuie
le toa dzi la, yesu ƒe dzedzeme trɔ enumake
eƒe mo de asi keklẽ me abe ɣe ene, eƒe awu fu tititi abe kekeli ene
kasia mose kple eliya va do ɖe egbɔ eye wonɔ dze ɖom kplii
petro gblɔ na yesu bena, “aƒetɔ, enyo ŋutɔ be míele afi sia! ne èlɔ̃ la na míawɔ agbadɔ etɔ̃, ɖeka nanye tɔwò ɖeka nanye mose tɔ, ɖeka nanye eliya hã tɔ
”
esi wònɔ nya sia gblɔm la alilikpo keklẽ aɖe va tsyɔ wo dzi eye gbe aɖe ɖi tso alilikpoa me gblɔ be, “ame siae nye vinye si gbɔ nyemelɔ̃a nu le o, si dzea ŋunye
miɖo to eya amea
”
esi gbea nɔ ɖiɖim alea la, dzidzi ƒo nusrɔ̃la etɔ̃awo eye wotsyɔ mo anyi nɔ dzodzom nyanyanya
ke yesu va wo gbɔ eye wòka asi wo ŋu gblɔ na wo bena, “mitsi tre eye migavɔ̃ o
”
esi wofɔ mo dzi la, yesu ɖeka ko wokpɔ
le esime wonɔ ɖiɖim tso toa dzi la, yesu de se na wo vevie be womegagblɔ nu si teƒe wokpɔ la na ame aɖeke o, va se ɖe esime yeafɔ tso ame kukuwo dome hafi
nusrɔ̃lawo biae be, “nu ka tae yudatɔwo ƒe osɔfowo nɔa gbɔgblɔm godoo be ele be eliya nagava hafi mesia la nava?”
yesu ɖo eŋu na wo be, “ele eme nenema
ele be eliya nava aɖɔ nu sia nu ɖo hafi mesia la nava
eye le nyateƒe me la, eliya gatrɔ va xoxo, gake amewo mekpɔe dzesii o, eya ta ame geɖewo wɔ funyafunyae
nenema kee amegbetɔ vi la hã akpe fui le woƒe asi me
”
nusrɔ̃lawo kpɔe dze sii be yohanes mawutsitanamela ŋutie yesu nɔ nu ƒom le
esi wova ɖo toa te la wokpɔ ameha gã aɖe wonɔ afi ma nɔ wo lalam
enumake ŋutsu aɖe do tso ameha la dome va dze klo ɖe yesu kɔme gblɔ bena,
“aƒetɔ, kpɔ nublanui na vinye ŋutsuvi sia, ele kpeŋɔedɔ lém, eye wòle fu kpem nublanuitɔe, ne kpeŋɔedɔa dze edzi ɣe aɖewo ɣi la, enana be wodzea dzo alo tsi me
mekplɔe vɛ na wò nusrɔ̃lawo gake womete ŋu da gbe le eŋu o
”
yesu ɖo eŋu gblɔ bena, “o! mi xɔse ʋee kple dzime sesẽ tɔwo
ɣekaɣie manɔ anyi kpli mi ase ɖo? mikplɔ ɖevi la vɛ nam!”
yesu blu ɖe gbɔgbɔ vɔ̃ la ta eye wòdo go le ɖevia me ale be eƒe lãme se enumake
le esia megbe la nusrɔ̃lawo va bia yesu dzaa bena, “nu ka tae míawo míete ŋu nya gbɔgbɔ vɔ̃a do goe o?”
yesu ɖo eŋu na wo bena, “elabena xɔse ʋee aɖe koe le mia si
ne miaƒe xɔse ɖe wòle abe bliku teti ene la anye ne miate ŋu agblɔ na to sia be, ‘ho tso afi sia’ eye wòaho ayi teƒe bubu
nanekewɔwɔ masesẽ na mi o
ke miate ŋu anya gbɔgbɔ vɔ̃ siawo ƒomevi o negbe ɖe miado gbe ɖa, atsi nu dɔ ko hafi
”
esi wogaƒo wo ɖokuiwo nu ƒu le galilea la, yesu gblɔ na wo bena, “wole amegbetɔ vi la de ge asi na amewo,
woawui, eye le ŋkeke etɔ̃a gbe la woafɔe ɖe tsitre
”esia na nusrɔ̃lawo yɔ fũu kple nuxaxa
esi yesu kple eƒe nusrɔ̃lawo va ɖo kapernaun la, gbedoxɔmenudzɔlawo, ame siwo xɔa dratsima eve le ame sia ame si la va petro gbɔ eye wobiae bena, “miaƒe aƒetɔ menaa gbedoxɔme adzɔga oa?”
eɖo eŋu na wo bena, “ẽ, enanɛ,” ke esi petro va ɖo aƒea me la, yesue nye ame gbãtɔ si ƒo nu
ebia petro be, “simon, ale ke nèsusu? ame kawo sie anyigbadzifiawo xɔa adzɔga kple duga le, le dukɔmeviwo si loo, alo le ame bubuwo si?”
petro ɖo eŋu nɛ bena, “le ame bubuwo si
” yesu yi edzi gblɔ nɛ bena, “ekema mehiã be dukɔme viwo naxe adzɔga o
gake be míadze abe agɔdzelawo ene o la, yi taa la to ne nãda ƒu
tsɔ lã gbãtɔ si nãɖe la, ke eƒe nume eye nãkpɔ ga home aɖe si ade na mía kple wò ƒe gadzɔdzɔ la
tsɔe ɖaxe nye kple wò ƒe mawuxɔ me nudzɔdzɔ lae
le ɣeyiɣi sia me la, nusrɔ̃lawo va yesu gbɔ va biae be, “ame kae nye gãtɔ le dziƒofiaɖuƒe la me? ”
yesu yɔ ɖevi sue aɖe va eɖokui gbɔ eye wòtsɔe ɖo nusrɔ̃lawo ŋkume
azɔ egblɔ na wo be, “ne ame aɖe metsri nu vɔ̃ eye wòtrɔ ɖe mawu ŋu hexɔ edzi se abe ɖeviwo ene o la mage ɖe dziƒofiaɖuƒe la me o
eya ta ame si bɔbɔ eɖokui abe ɖevi sue sia ene la, eyae age ɖe dziƒofiaɖuƒe la me
eye mia dometɔ si axɔ ɖevi aɖe abe esia ene le nye ŋkɔ me la, nyee nye ma wòxɔ
ke nenye be mia dometɔ aɖe ana ɖevi sue siawo dometɔ aɖe nabu xɔse si le eme ɖe ŋunye la, anyo na ame ma wu ne woatsɔ kpe gã aɖe atsi ɖe kɔ nɛ atsɔe aƒu gbe ɖe atsiaƒu me eye wòano tsi aku boŋ
babaa na xexeame le nu siwo naa amewo wɔa nu vɔ̃ ta! nu siawo ava eme tsã, gake babaa na ame si dzi woato ava!
nenye wò asi alo afɔe nana be nèwɔa nu vɔ̃ la, lãe ɖa ne nãtsɔe aƒu gbe
anyo na wò be nãyi dziƒo kple asi alo afɔ lãlɛ wu be asi eve kple afɔ eve nanɔ asiwò eye woatsɔ wò aƒu gbe ɖe dzo mavɔ me
nenye be wò ŋkue nana be nèwɔa nu vɔ̃ la, hoe le etome ƒu gbe
anyo na wò be nãyi dziƒo kple ŋku ɖeka tsɔ wu be ŋku eve nanɔ asiwò, ke nãyi dzo mavɔ me
” mikpɔ nyuie bena miagado vlo ɖevi sue siawo dometɔ aɖeke o elabena woƒe mawudɔlawo le fofonye ŋkume le dziƒo ɣesiaɣi
amegbetɔ vi la va be yeaɖe ame siwo bu
” nenye be alẽ alafa ɖeka le ame aɖe si eye ɖeka bu la ale ke wòawɔ? đe magblẽ alẽ blaasieke-vɔ-asieke mamlɛawo ɖi ayi aɖadi ɖeka si bu le togbɛwo dzi oa?
eye nenye be wòkpɔ alẽa ɖe, makpɔ dzidzɔ manyagblɔ aɖe ɖe eŋu tsɔ wu blaasieke-vɔ-asieke siwo le dedie le aƒe oa?
nenema ke menye fofonye ƒe didi be ɖevi sue siawo dometɔ ɖeka pɛ hã nabu o
” nenye be nɔviwò aɖe dze agɔ le dziwò la, yi egbɔ dzaa ne nãɖe nu si wòwɔ la fiae
nenye be ese eɖokui gɔme eye wòɖo to wò la, ekema èɖe nɔviwò sia ƒe agbe
ke nenye be wògbe meɖo to wò o la, kplɔ nɔviwò bubu ɖeka alo eve ɖe asi ne miayi egbɔ ake be ame siawo naɖu ɖasefo na wò
nenye be wògbe esia hã la, tsɔ nya la yi na hamea, eye ne hamea tso afia na wò gake melɔ̃ ɖe edzi o la, ekema woaɖee le hame
mele egblɔm na mi bena nu sia nu si miabla le anyigba dzi la, anɔ babla le dziƒo, eye nu sia nu si miatu le anyigba dzi la anɔ tutu le dziƒo
” mele egblɔm na mi hã be, ne mi ame eve miewɔ ɖeka le anyigba dzi bia nane fofonye si le dziƒo la awɔe na mi
elabena afi si ame eve alo etɔ̃ ƒo ƒu ɖo le nye ŋkɔ me la, manɔ wo dome
azɔ petro te ɖe eŋu eye wòbiae be, “aƒetɔ, zi nenie nɔvinye ada vo ɖe ŋutinye eye matsɔe akee? zi adrea?”
yesu ɖo eŋu nɛ be, “gbeɖe, menye zi adre o, ke boŋ zi blaadrẽ teƒe adre
”
azɔ yesu do lo sia be, “dziƒofiaɖuƒe la sɔ kple fia aɖe si di be yeawɔ akɔnta kple eƒe dɔlawo
esi wònɔ akɔnta la wɔm la, wokplɔ eƒe fenyila ɖeka vɛ, ame sia nyi fe sidi akpe akpewo le esi
fenyila la mate ŋu axe fea o, eya ta fia la ɖe gbe be woadzra ŋutsu sia srɔ̃, viawo kple woƒe nu sia nu atsɔ xe fe lae
” ke ŋutsua dze klo ɖe fia la kɔme ɖe kuku nɛ be, ‘o, aƒetɔ, meɖe kuku, gbɔ dzi ɖi nam vie, ne mava xe fea katã na wò emegbe
’
” ŋutsua ƒe nu wɔ nublanui na fia la ale gbegbe be wòɖe asi le eŋu eye wòtsɔ fe si wònyi la hã kee
ke esi dɔla sia do go yina la, edo go ehavi dɔla bubu, ame si nyi sidi alafa aɖewo ko ƒe fe le esi
eti kpo dze edzi helé awu ɖe vɛ nɛ eye wòbia tso esi be, ‘xe fe si nènyi le asinye la nam!’
” ŋutsu sia hã dze klo ɖe kuku nɛ be, ‘meɖe kuku, gbɔ dzi ɖi nam vie ekema maxe fe la katã na wò
’
” gake ŋutsu vɔ̃ɖi sia gbe asiɖeɖe le fenyila la ŋuti eye wòna wolée de mɔ va se ɖe esime wòaxe fea katã nɛ
” ŋutsu nublanuitɔ sia ƒe xɔlɔ̃ aɖe kpɔ nu si dzɔ eye wòyi ɖaka nya la ta na fia la
fia la yɔ ŋutsu vɔ̃ɖi si wòtsɔ fe kee la va egbɔ eye wògblɔ nɛ bena, ‘wò dɔla vɔ̃ɖi tagbɔsesẽtɔ! nye ya metsɔ fe gbogbo si nènyi le asinye la ke wò esi neɖe kuku nam
nu ka ta wò hã mãkpɔ nublanui na amewo abe ale si nye hã mekpɔ nublanui na wò ene o?’
” fia la do dɔmedzoe ɖe ŋutsu sia ŋu vevie eye wòna wodee gaxɔ me afi si fukpekpe le, be wòanɔ afi ma va se ɖe esime wòxe fe siwo katã wònyi la, pesewa afã hã masusɔ o
alea tututu fofonye si le dziƒo la hã awɔ na mi nenye be mietsɔ nu vɔ̃wo ke mia nɔewo tso miaƒe dzime o
”
esi yesu wu eƒe nuƒo sia nu la, edzo le galilea eye wòtso yɔdan tɔsisi la va yudea
ameha gã aɖe kplɔe ɖo eye wòda gbe le woƒe dɔnɔ geɖewo ŋu
farisitɔ aɖewo va egbɔ be yewoadoe kpɔ
wobiae be, “ele se nu be ŋutsu nagbe srɔ̃a le susu ɖe sia ɖe ta?”
eɖo eŋu na wo be, “đe miexlẽe kpɔ be le gɔmedzedzea me la, wɔla la wɔ wo atsu kple asii o mahã?
eya ta ŋutsu nagblẽ fofoa kple dadaa ɖi alé ɖe srɔ̃a ŋu ɖikaa, eye wo kple eve la woazu ŋutilã ɖeka
le esia ta womeganye ame eve o, ke boŋ ame ɖeka
eya ta nu si ke mawu bla la amegbetɔ aɖeke nagama eme o
”
tete wobia yesu be, “ekema nu ka ŋuti mose de se be ŋutsu nana srɔ̃gbegbalẽ srɔ̃a eye wòagbee, mahã?”
yesu ɖo eŋu na wo be, “mose ɖe mɔ na mi be miagbe mia srɔ̃wo elabena miaƒe dzime sẽ, gake menɔ alea le gɔmedzedzea me o
eye mele egblɔm na mi kple kakaɖedzi be, ame si gbe srɔ̃a eye menye ɖe ahasiwɔwɔ ta o ke boŋ le susu bubu aɖe ta eye wòyi ɖaɖe nyɔnu bubu la, wɔ ahasi
”
yesu ƒe nusrɔ̃lawo gblɔ nɛ be, “nenye be wòle alea la anyo wu be ame ŋutsu maɖe srɔ̃ o
”
yesu gblɔ na wo bena, “menye ame sia amee ase nya sia gɔme o
negbe ame siwo ŋu mawu kpe ɖo la ko
elabena wodzi ame aɖewo wonye ame tatawo tso dzɔdzɔme, ame bubuwo la ame aɖewoe wɔ wo wozu nenema be womaɖe srɔ̃ o
ke ame aɖewo gbea srɔ̃ɖeɖe le dziƒofiaɖuƒe la ta
ame si lɔ̃ la, nexɔ nye nyawo
”
dzila aɖewo kplɔ wo vi suewo va yesu gbɔe be wòada asi ɖe wo dzi eye wòado gbe ɖa ɖe wo ta
ke nusrɔ̃lawo blu ɖe dzilawo ta
gake yesu gblɔ bena, “mina ɖevi suewo nava gbɔnye eye migaxe mɔ na wo o, elabena woawo tɔe nye dziƒofiaɖuƒe la
”
ale wòtsɔ eƒe asiwo da ɖe wo dzi eye wòyra wo hafi dzo
ame aɖe hã va yesu gbɔ kple biabia sia bena, “aƒetɔ nyui, nu kae mawɔ bena makpɔ agbe mavɔ?”
yesu gblɔ nɛ be, “ne èyɔm be aƒetɔ nyui la ekema mawue ma yɔm nèle, elabena ame ɖeka koe li esi woayɔ be ame nyui eye ame siae nye mawu
le wò biabia la ŋuti la mele egblɔm na wò be ate ŋu ayi dziƒo nenye be èwɔ ɖe mawu ƒe seawo dzi
”
ŋutsu la gabiae be, “se kawoe?” yesu ɖo eŋu nɛ be, “woawoe nye, mègawu ame o, mègawɔ ahasi o, megafi fi o, mègada alakpa o,
bu fofowò kple dawò, lɔ̃ hawòvi abe wò ŋutɔ ɖokuiwò ene!”
đekakpui la gblɔ nɛ bena, “mewɔa se siawo dzi tso nye ɖevime ke, ke nu kae gasusɔ mawɔ?”
yesu gblɔ nɛ bena, “ne èdi be yeazu ame dzɔdzɔe blibo la, yi nãdzra nu sia nu si le asiwò la, eye nãtsɔ ga la na ame dahewo, ekema kesinɔnuwo anɔ dziƒo na wò
ne èwɔ esia vɔ la, va nãdze yonyeme
”
ke esi ɖekakpui la se nya sia la, edzo kple nuxaxa, elabena kesinɔnu geɖe nɔ esi
yesu trɔ ɖe eƒe nusrɔ̃lawo ŋu gblɔ na wo be, “nyateƒe, asesẽ na kesinɔtɔwo ŋutɔ, bena woage ɖe dziƒofiaɖuƒe la me
megale egblɔm na mi be, anɔ bɔbɔe na kposɔ bena wòato abui ƒe vo me tsɔ wu be kesinɔtɔ nage ɖe mawufiaɖuƒe la me
”
ke esi nusrɔ̃lawo se nya sia la, woƒe nu ku eye wobia be, “ke ame ka gɔ̃ ate ŋu akpɔ ɖeɖe le xexe sia me?”
yesu kpɔ wo dũ eye wògblɔ bena, “esia mele bɔbɔe le amegbetɔwo gome o, ke naneke mesesẽna na mawu ya o
”
petro gblɔ nɛ bena, “míawo la míegblẽ nu sia nu ɖi hedze yowòme
fetu kae miakpɔ?”
yesu ɖo eŋu nɛ be, “nenye be nye, amegbetɔ vi la, menɔ anyi ɖe nye fiazikpui dzi le nye fiaɖuƒe me le ŋutikɔkɔe gã me la, ekema miawo hã mianɔ fiazikpui wuieve dzi adrɔ̃ ʋɔnu israel ƒe to wuieveawo
eye ame sia ame si gblẽ eƒe aƒe, nɔvia ŋutsuwo, nɔvia nyɔnuwo, fofoa, dadaa, srɔ̃a, viawo alo eƒe nunɔamesiwo ɖi hedze yonyeme la, akpɔ wo ɖe edzi teƒe alafa ɖeka eye wòanyi agbe mavɔ ƒe dome
ke ame geɖe siwo nye gbãtɔwo fifia la azu mlɔeawo eye amesiwo nye mlɔeawo la azu gbãtɔwo
”
lo bubu aɖe si yesu do le dziƒofiaɖuƒe ŋu lae nye esi
“agbletɔ aɖe do go gbe ɖeka ŋdi aɖe be yeadi apaɖilawo woawɔ dɔ le yeƒe waingble me
eƒo asi kple apaɖilaawo eye wolɔ̃ bena wòaxe sidi wuieve na ame sia ame ŋkeke ɖeka
ale dɔwɔlawo yi ɖadze dɔa gɔme
” le gaƒoƒo ʋee aɖewo megbe la, ekpɔ ame aɖewo le dɔdiƒe aɖe wonɔ dɔ dim
ekplɔ woawo hã yi eƒe agblea me, eye wòdo ŋugbe na wo bena yeaxe ga home si dze la na wo ne ŋkekea wu nu
le ŋdɔ ga wuieve me la egaɖo ame bubuwo hã ɖe agblea me eye anɔ abe ga etɔ̃ me ene la egaɖo ame bubuwo hã ɖa nenema ke
” ke esi fiẽ ga atɔ̃ ƒo la, egayi dua me eye wògakpɔ ame aɖewo woli dɔ aɖeke mawɔe
ebia wo bena, ‘nu ka tae mieli alea ko dɔ aɖeke mawɔe ŋkeke bliboa?’
” woɖo eŋu nɛ be, ‘ame aɖeke meva tsɔ mí be míawɔ dɔ na ye o
’ “agbletɔa gblɔ na wo be, ‘ekema miyi nye agble me eye miakpe ɖe ame siwo le dɔ wɔm le afi ma la ŋu
’ ”
azɔ esi dɔwɔlawo ɖi bo la, agbletɔa yɔ eƒe gadzikpɔla be neva xe fe na dɔwɔlawo eye wòadze egɔme tso ame siwo wòɖo ɖe agblea me mamlɛa la dzi
gadzikpɔla la yɔ ame siwo yi agblea me le ga atɔ̃ me la vɛ eye wòxe ŋkeke ɖeka blibo ƒe fetu na wo dometɔ ɖe sia ɖe
le esia ta esi wòyɔ ame siwo va gbã la vɛ la, woawo nɔ bubum be yewoƒe fetu akɔ wu ame siwo va le ga atɔ̃ me la tɔ
gake kpao, ga home ma sinu ke ko wòxe na woawo hã
”
ame gbãtɔwo he nya ɖe agbletɔa ŋu vevie gblɔ bena,
‘ame siawo la gaƒoƒo ɖeka pɛ koe wowɔ dɔ, ke nu ka ta woxɔ fetu wòsɔ kple mí ame siwo wɔ dɔ ŋkeke blibo la katã le ŋdɔ sesẽ nu la tɔ?’ ”
agbletɔa gblɔ na wo be, ‘nɔviwo, nyemedze agɔ le mia dzi o ɖe menye miawo ŋutɔe lɔ̃ bena ame sia ame axɔ sidi wuieve si nye ŋkeke ɖeka ƒe fetu oa?
mexee na mi, eya ta mitsɔe miadzo
nye ŋutɔe lɔ̃ xe ga home ma ke na ame sia ame
đe wòtsi tre ɖe se ŋu be ame naxe ga home si dze eŋu la na nɔvia? đe wòle be miado dziku elabena mewɔ dɔmenyoa?’
esia tae gbãtɔ azu mlɔetɔ eye mlɔetɔ azu gbãtɔ
”
yesu kple eƒe nusrɔ̃lawo dze mɔ ɖo ta yerusalem eye esi wole mɔa dzi la eɖe kpɔ nusrɔ̃la wuieveawo,
hegblɔ nu siwo ava dzɔ ɖe edzi nenye be woɖo yerusalem la na wo
egblɔ na wo be, “woadem asi na yudatɔwo ƒe osɔfogãwo kple sefialawo eye woatso kufia nam
woatsɔm ade asi na roma dziɖuɖua eye amewo aɖu fewu le ŋunye
woaklãm ɖe atitsoga ŋu maku, gake le ŋkeke etɔ̃a gbe la mafɔ
”
eva eme be zebedeo vi eveawo dadaa va yesu gbɔ, dze klo ɖe ekɔme eye wòbiae be wòawɔ dɔmenyo tɔxɛ aɖe na ye
yesu biae bena, “nu ka dim nèle be mawɔ na wò?” nyɔnua ɖo eŋu be, “medi be nãna be vinye ŋutsuvi eve siawo nanɔ fiazikpui eve dzi le wò ɖusi kple mia me le wò fiaɖuƒe la me
”
yesu gblɔ nɛ bena, “mènya nu si biam nèle o!” azɔ etrɔ ɖe yakobo kple yohanes ŋu eye wòbia wo be, “miawo hã miate ŋu anɔ te ɖe fu dziŋɔ si kpe ge mala kpuie la nua?” woɖo eŋu be, “ẽ, míate ŋui
”
yesu gblɔ na wo be, “anɔ eme be miate ŋu akpe fu dziŋɔ si kpe ge mala gake le anyinɔnɔ ɖe nye ɖusi kple mia me gome me ya la, ŋusẽ mele asinye be matɔ asi ame siwo anɔ afi ma la dzi o
fofonye ŋutɔ tia ame siwo anɔ teƒe siawo la da ɖi xoxo
”
dɔme ve nusrɔ̃la ewo mamlɛawo ŋutɔ esi wose nu si yakobo kple yohanes yi ɖabia yesu
ke yesu yɔ wo katã ƒo ƒui ɖe eɖokui gbɔ, hegblɔ na wo be, “le dzimaxɔsetɔwo dome la, fiawo ɖua wo teviwo dzi kple asi sesẽ, eye nenema ke dɔnunɔlawo hã ɖua fia ɖe wo teviwo dzii
nyemedi be nenem nu sia nanɔ miawo hã dome o
ame si le mia dome si di be yeanye mia nunɔla la, eyae wòle be wòanye miaƒe subɔvi
eye ame si di be yeanye gbãtɔ le mi katã dome la eyae wòle be wòanye miaƒe subɔla anɔ dɔ tsɔm na mi
ele be miaƒe nuwɔna nanɔ abe tɔnye ene, elabena nye amegbetɔ vi la nyemeva be woasubɔm o, ke boŋ ɖe meva be masubɔ amewo, eye matsɔ nye agbe ana ɖe ame geɖewo ƒe ɖeɖekpɔkpɔ ta
”
esi yesu kple eƒe nusrɔ̃lawo do go le yeriko dua me dzo yina la, ameha gã aɖe kplɔ wo ɖo
ŋkuagbãtɔ eve nɔ anyi ɖe mɔ si dzi wòto va yina la to
esi wose bena yesu gbɔna mɔ ma dzi to ge ava yi la wode asi ɣlidodo me bobobo nɔ gbɔgblɔm be, “aƒetɔ, fia david vi, kpɔ nublanui na mí!”
amewo blu ɖe wo ta be woazi ɖoɖoe, gake kpao, fifi kura gɔ̃ woƒe gbe ganɔ dzi dem ɖe edzi wu
yesu tɔ eye wòyɔ wo vɛ hebia wo be, “nu kae miedi be mawɔ na mi?”
woɖo eŋu nɛ be, “aƒetɔ, míedi be míaƒe ŋkuwo naʋu míakpɔ nu
”
woƒe nu wɔ nublanui na yesu ŋutɔ, eya ta etɔ asi woƒe ŋkuwo
ŋkuawo ʋu enumake eye ameawo de asi nukpɔkpɔ me
ale woawo hã kplɔ yesu ɖo kple dzidzɔ gã aɖe
esi wòsusɔ vie yesu kple eƒe nusrɔ̃lawo naɖo yerusalem la, wova ɖo du aɖe si woyɔna be betfage si le amitoa ŋu la me
le afi sia la, yesu dɔ eƒe nusrɔ̃la eve ɖo ɖe kɔƒe aɖe si le wo ŋgɔ la me
egblɔ na wo bena, “ne miege ɖe kɔƒea me ko la, miakpɔ tedzinɔ aɖe kple via le ka me
mitu ka wo eye miakplɔ wo vɛ
ne ame aɖe bia gbe mi la, migblɔ nɛ ko be, ‘aƒetɔ lae le wo hiãm, eye ne miegblɔ esia la womagabia nya aɖeke mi o
”
wowɔ esia be woatsɔ wu nyagblɔɖi si wogblɔ da ɖi le blema ke nu bena,
“ migblɔ na zion vinyɔnuvi la bena, wò fia gbɔna gbɔwò, edo tedzi kple tedzivi, si nye dɔwɔlã!”
nusrɔ̃la eveawo wɔ ɖe yesu ƒe gbe dzi,
eye woyi ɖakplɔ tedziawo vɛ nɛ
azɔ wotsɔ woƒe awuwo ɖo tedziawo dzi eye yesu bɔbɔnɔ wo dzi
ame geɖewo ŋutɔ le ameha la dome tsɔ woƒe avɔwo kple awuwo ɖo ɖe mɔtata dzi le eŋgɔ, bubuwo hã ŋe deʋayawo kple atilɔwo ɖo ɖe eŋgɔ be wòazɔ wo dzi
ameha la ƒe akpa aɖe dze eŋgɔ eye bubu hã kplɔe ɖo kplikplikpli nɔ ɣli dom bena, “hosana na fia david vi la, woayra ame si gbɔna le aƒetɔ la ƒe ŋkɔ me, hosana le dziƒo ʋĩĩ”
esi yesu ge ɖe yerusalem dua me la, zi gã aɖe ŋutɔ tɔ, ame sia ame kloe nɔ biabiam be, “ame kae nye ame sia mahã?”
ame siwo nɔ yesu ŋu la ɖo eŋu be, “eyae nye yesu, nyagblɔɖila si tso nazaret le galilea
”
azɔ yesu yi gbedoxɔ la me, eye wònya nudzralawo do goe, le teƒea
etu afɔ gaɖɔlilawo ƒe kplɔ̃wo ƒu anyi, eye wòkaka akpakpadzralawo ƒe kplɔ̃wo hã
egblɔ na wo bena, “mawunya fia mi be nye gbedoxɔ anye gbedoɖaƒe, gake miawo la mietsɔe wɔ fiafitɔwo ƒe nɔƒee
”
esi wònya ameawo vɔ la, ŋkuagbãtɔwo kple tekunɔwo va egbɔ eye wòda gbe le wo ŋu le gbedoxɔ la me
gake esi yudatɔwo ƒe osɔfogãwo kple sefialawo kpɔ nukunu dzɔtsu siwo wòwɔ eye wose ɖevi suetɔ kekeake hã wònɔ ɣli dom bena, “hosana na fia david ƒe vi la” la, dɔme ve wo ŋutɔ
wobiae bena, “èse nu si gblɔm ɖevi siawo lea?” yesu ɖo eŋu na wo be, “ẽ, gake miexlẽe kpɔ be, ‘èdzra kafukafu kple dodoɖedzi ɖe ɖeviwo kple vidzĩwo ƒe nume’ oa?”
le esia megbe la etrɔ yi betania eye wòtsi afi ma dɔ
le ŋufɔke esi yesu fɔ gayina yerusalem le ŋdi me la, dɔ wui le mɔa dzi
ekpɔ gboti alo kutsetseti aɖe le mɔa to ale wòzɔ ɖe edzi be yeakpɔ kutsetse aɖe le edzi agbe aɖu mahã? ke esi wòva ɖo atia te la, aŋgbawo ko wòkpɔ le edzi
yesu gblɔ na gboti la bena, “tso egbe sia yina la, mãgatse ku gbeɖe o!” enumake gboti la yrɔ ɖe tsitre nu
nu sia wɔ nuku na nusrɔ̃lawo ŋutɔ, ale wobiae be, “nu kae na be gboti la yrɔ enumake?”
yesu ɖo eŋu na wo be, “le nyateƒe me la ne xɔse vavã le mia si eye ɖikeke mele mia me o la, miate ŋu awɔ nu siawo, eye nu siwo miawɔ la akɔ wu esiwo mewɔ kura gɔ̃
miate ŋu agblɔ na to si kpɔm miele le afii kura gɔ̃ be, ho nãyi aɖadze atsiaƒu me, eye wòava eme enumake
nu sia nu si miabia to gbedodoɖa kple xɔse me la woana mi
”
yesu yi gbedoxɔ la me eye esi wònɔ nu fiam la, osɔfogãwo kple yudatɔwo ƒe dumegãwo va egbɔ hebiae bena, “ŋusẽ kae nèkpɔ hafi le nu siawo wɔm eye ame kae na ŋusẽ sia wò?”
yesu ɖo eŋu na wo be, “nye hã mabia biabia ɖeka mi
ne mieɖo eŋuti nam la, ekema nye hã magblɔ afi si mekpɔ ŋusẽ tsoe hafi le nu siawo wɔm la na mi
yohanes ƒe mawutsidede ta na ame ɖe, afi kae wòtso? dziƒoe wòtso loo alo amewo gbɔe wòtsoa?” wodzro nya sia me le wo ɖokuiwo dome eye wogblɔ bena, “ne míegblɔ be, ‘tso dziƒo’ la, abia mí be, ‘ekema nu ka ŋutie miexɔ edzi se o?’
ke ne míegblɔ be, ‘tso amewo gbɔ’ la, míele vɔvɔ̃m na nu si ameawo lawɔ elabena wo katã xɔe se be yohanes nye nyagblɔɖila
”
ale woɖo nya la ŋu na yesu be, “míenya o
” tete yesu hã gblɔ na wo be, “nye hã nyemagblɔ afi si mexɔ mɔɖeɖe tsoe hafi le nu siawo wɔm o
”
azɔ yesu yi edzi gblɔ bena, “ale ke miekpɔ tso nya si gbɔna la ŋuti? ŋutsu aɖe si si viŋutsu eve nɔ la gblɔ na tsitsitɔ be, ‘vinye yi nãwɔ dɔ le agble me nam egbe
’
đevia ɖo eŋu be, ‘nyemayi o
’ ke emegbe la etrɔ eƒe susu eye wòyi agblea me ɖawɔ dɔa
fofoa gblɔ na ɖevitɔ hã be, ‘yi nãwɔ dɔ nam le agble me
’ đevi la ɖo eŋu nɛ be, ‘papa mayi’ ke egbe meyi o
le ɖevi eve siawo dome ɖe, ame kae wɔ fofoa ƒe gbe dzi?” azɔ yesu ɖe lododoa gɔme na wo bena, “le nyateƒe me la, ame vɔ̃ɖiwo kple gbolowo kura age ɖe dziƒofiaɖuƒe la me hafi miawo miava yi
elabena yohanes mawutsidetanamela gblɔe na mi be midzudzɔ nu vɔ̃ wɔwɔ eye miaku ɖe mawu ŋu, gake mieɖo toe o, gake ame vɔ̃ɖiwo kple gbolowo ɖo toe eye wodzudzɔ nu vɔ̃ wɔwɔ
ke nu si vɔ̃ɖi wu lae nye be esi miekpɔ be ame siawo dzudzɔ nu vɔ̃ wɔwɔ hã la, metso fu le lãme na mi gɔ̃ hã be miawo hã miadzudzɔ o, ke boŋ miesẽ dzime goŋgoŋgoŋ
”
miɖo to miase lododo sia ɖa, agbledela aɖe de waingble gã aɖe eye wòtɔ kpɔ ƒo xlãe
etu nɔƒe tɔxɛ na agblea ŋudzɔla eye wòtu wainfiaƒe hã
azɔ etsɔ agblea de asi na agbledelawo be woawɔ dɔ le eme ale be yeama viɖe si ado tso eme la kpli wo
le esia wɔwɔ vɔ megbe la, agbletɔ la ŋutɔ dzo yi du bubu aɖe me
”
esi nuŋeɣi ɖo la, eɖo dɔlawo ɖe agblea dzi kpɔlawo gbɔ be woaxɔ yeƒe viɖe vɛ na ye
ke agbledzikpɔlawo dze ame dɔdɔawo dzi wu ɖeka, ƒo ɖeka vevie eye woƒu kpe ètɔ̃lia
” agbletɔ la gaɖo ameha gã bubu ɖa gake wowɔ fu woawo hã abe amedɔdɔ gbãtɔwo ene
mlɔeba la, agbletɔ la dɔ via ŋutsu ɖa kple susu sia be woade bubu eya ŋu elabena enye via
” gake kpao, esi agbledzikpɔla siawo kpɔ ŋutsuvia wògbɔna la, wogblɔ na wo nɔewo be,“ehẽ, ame siae le fofoa ƒe dome nyi ge ale be teƒe sia katã gbɔna etɔ zu ge, mía tɔwo mina míawui bena agble sia nazu mía tɔ!”
ale wohe agbletɔ la ƒe vi do goe le agblea me eye wowui
yesu yi edzi bia wo be, “nenye be agbletɔ la ŋutɔ gbɔ ɖe, nu kae miebu be awɔ agbledzikpɔla vɔ̃ɖi siawo?”
yudatɔwo ƒe amegãwo ɖo eŋu nɛ be, “ana woawu ame vɔ̃ɖi siawo eye wòaxɔ agblea atsɔ na ame siwo awɔ eƒe gbe dzi la
”
yesu gabia wo bena, “miexlẽ le mawunya me kpɔ be, ‘kpe si xɔtulawo gbe be yewomazã o lae va zua dzogoedzikpe na xɔ la oa? esia menye nu wɔnuku aɖe si aƒetɔ la wɔ oa?’
” nya si gblɔm mele na mi la gɔme kpuie koe nye be woaxɔ mawufiaɖuƒe la le mia si atsɔ na dukɔ bubu, si atsɔ viɖe si nye mawu tɔ la vɛ nɛ
nyateƒe, nya sia ɖe wòle abe kpe ene, ame si akli kpe sia la, aŋe kluikluiklui eye ame si dzi kpe sia age adze la, agba gudugudu
”
yudatɔwo ƒe osɔfogãwo kple farisitɔwo kpɔe dze sii be yewoe nye agbledzikpɔla vɔ̃ɖi siwo ŋu yesu ƒo nu le, le lododo la me eye yewo ŋutie wòle nya la gblɔm ɖo
le esia ta, wodi vevie be yewoawui, gake wonɔ vɔvɔ̃m be ne yewolée la, ameha la atɔ zi elabena wonya be ameha la xɔe se be yesu nye nyagblɔɖila
yesu gado lo bubu na ameha la gblɔ be,
“ dziƒofiaɖuƒe la le abe fia aɖe si ɖo srɔ̃ɖekplɔ̃ gã aɖe na via ene
wokpe ame geɖewo ɖe kplɔ̃ sia ŋu eye esi nu sia nu sɔ gbe vɔ la, fia la ɖo dɔlawo ɖe ame kpekpeawo be woava elabena ɣeyiɣia ɖo be wɔnawo nadze egɔme, gake ame kpekpewo katã gbe womeva o
fia la gadɔ dɔla bubuwo ɖo ɖe ame kpekpeawo gbɔ kple gbedeasi sia be, ‘nu sia nu sɔ gbe vɔ, nuɖuɖua bi eya ta miva
ame sia ame neɖe abla ne wòava
’ ”
ke esi ame kpekpeawo se nya sia la ɖeko woko nu eye wo dometɔ ɖe sia ɖe dzo yi nu si dze eŋu la wɔ ge, ɖeka yi eƒe agble me, eye bubu yi asigbe
ke ɖewo do dɔmedzoe ɖe dɔlawo ŋu ƒo wo vevie eye woɖi gbɔ̃ ɖewo wu ɖewo gɔ̃ hã
”
fia la do dɔmedzoe ale wòdɔ eƒe asrafowo woyi ɖawu hlɔ̃dola siawo eye wotɔ dzo woƒe du la wòbi keŋ
le esia megbe la fia la gblɔ na eƒe dɔlawo bena, ‘nu sia nu sɔ gbe na ŋkekea ɖuɖu gake ame siwo mekpe la, medze na bubu si mede wo ŋu o
eya ta miyi mɔtatawo dzi kple ablɔwo ƒe dzogoewo me, eye ame sia ame si miakpɔ ko la, mikpee va kplɔ̃a ŋuti
’
” dɔlawo wɔ ɖe esia dzi, eye eteƒe medidi o wokplɔ amewo vɛ fũ, ame nyuiwo kple ame baɖawo siaa, eye ale srɔ̃ɖekplɔ̃a ŋu yɔ fũ kple amewo
esi fia la ŋutɔ va do be yeado gbe na ame kpekpeawo la, ekpɔ ame ɖeka le wo dome si medo srɔ̃ɖewu si wotsɔ nɛ be wòado la o
”
fia la biae be, ‘xɔ̃nye, ale ke wɔ medo srɔ̃ɖewu hafi va afi sia o?’ ke ŋutsua ƒe nu tsi te elabena menya nya si tututu wòagblɔ o
fia la ɖe gbe na eŋutimewo bena ‘mibla eƒe asiwo kple afɔwo eye miatsɔe aƒu gbe ɖe blukɔ tsiɖitsiɖi me le xexe afi si avifafa kple aɖukliɖuɖu lanɔ
’
elabena woyɔ ame geɖewo ke ame ʋee aɖewo koe nye ame siwo wotia
”
le esia megbe la, farisitɔwo kpe ta eye wode ŋugble le ale si woawɔ atsɔ biabia aɖe atre mɔ na yesu alée la ŋu
wodɔ woƒe nusrɔ̃la aɖewo kpe ɖe herodia dunyahelawo ŋu eye wobiae be, “nufiala, míenyae be ame si de blibo lae nènye, eye nefiaa mawu ƒe mɔ le nyateƒe la nu
amewo ƒe nyagbɔgblɔ meblea nuwò o elabena mètsɔa ɖeke le nu si wonye la me o
azɔ gblɔe na mí, nu kae nye wò susu? ele eteƒe be woadzɔ duga na kaisaro loo alo mele eteƒe o?”
ke yesu nya nu vɔ̃ɖi si woɖo ɖe tame eya ta ebia wo be, “mi alakpanuwɔlawo! ame kae miedi bena yewoatre mɔ na kple miaƒe aye biabia sia?
mitsɔ kɔba aɖe si wotsɔna xea dugae la vɛ nam makpɔ
” eye wotsɔ roma ga ɖeka va fiae
azɔ ebia wo bena, “ame ka ƒe nɔnɔmetatae le ga sia dzi eye ame ka ƒe ŋkɔe le ete?”
woɖo eŋu nɛ be, “kaisaro tɔe
” yesu gblɔ na wo be, “enyo, mitsɔ nu sia nu si nye kaisaro tɔ la na kaisaro eye miatsɔ nu sia nu si nye mawu hã tɔ la na mawu
”
esi wose eƒe ŋuɖoɖoa la, wotsi yaa elabena ewɔ nuku na wo ŋutɔ be wòɖo nya la ŋu nyuie alea eya ta wogblẽe ɖi hedzo
gake le gbe ma gbe ke la, zadukitɔ aɖewo ame siwo mexɔ se bena ame kukuwo atsi tre le nuwuwua o la va egbɔ va biae bena, ”
aƒetɔ, mose de se na mí bena ne ŋutsu aɖe ɖe srɔ̃ eye medzi vi hafi ku o la, nɔvia ŋutsu naɖe ahosia eye wòadzi vi kplii, ale be ɖeviawo nanyi ameyinugbea ƒe dome
azɔ nɔviŋutsu adre aɖewo nɔ mía dome, woƒe tsitsitɔ ɖe srɔ̃ gake medzi vi kple nyɔnua hafi ku o, ale eyometɔ xɔ ahosia ɖe
gake eya hã medzi vi aɖeke kple nyɔnu sia hafi ku o, eye wo nɔvi etɔ̃lia xɔ ahosia ɖe gake kpao eya hã ku vi madzimadzii
ale nɔviŋutsu adreawo katã ɖe nyɔnu sia kpɔ gake ɖeke medzi vi kplii o
mlɔeba la nyɔnua ŋutɔ hã va ku
biabia lae nye be, ame ka tɔ nyɔnu sia azu le tsitretsitsi ŋkekea dzi? elabena eɖe nɔvi adreawo katã kpɔ!”
yesu ɖo eŋu na wo be, “miewɔ vodada gã aɖe ŋutɔ, elabena mienya mawunya kple mawu ƒe ŋusẽ o
elabena le tsitretsitsi ŋkekea dzi srɔ̃ɖeɖe maganɔ anyi o; amewo katã anɔ abe mawudɔla siwo le dziƒo ene
ke le ame kukuwo ƒe tsitretsitsi ŋuti la, mabia mi be, miexlẽ mawunya kpɔ oa? mienyae bena miawoe mawu nɔ nu ƒom na esi wògblɔ be,
‘nyee nye abraham, isak kple yakɔb ƒe mawu’ oa? eya ta minyae bena mawu la, menye ame kukuwo ƒe mawu wònye o, ke boŋ ame gbagbewo ƒe mawu wònye
”
yesu ƒe ŋuɖoɖo la wɔ nuku na ameha la ŋutɔ
ke esi farisitɔwo se be yesu de ga nu na zadukitɔwo la woƒo wo ɖokui nu ƒu
eye wo dometɔ ɖeka, ame si nye sefiala gã aɖe la tee kpɔ hebia be, “
nufiala, se kae nye gãtɔ wu le mose ƒe seawo dome?”
yesu ɖo eŋu nɛ be, “lɔ̃ aƒetɔ wò mawu la kple wò dzi blibo, wò luʋɔ blibo kpakple wò susu katã
esiae nye se gbãtɔ kple gãtɔ wu
esi gakplɔe ɖo lae nye be nãlɔ̃ hawòvi abe ale si ko nèlɔ̃ wò ŋutɔ ɖokuiwò ene
wotu se bubuawo katã kple nyagblɔɖilawo ƒe nyawo ɖe se eve siawo dzi
”
esia megbe la, farisitɔwo va ƒo xlãe ale wòbia wo bena, “
ale ke miekpɔ tso mesia la ŋutɔ ŋu? ame ka vie wònye?” woɖo eŋu nɛ be, “david vie!”
yesu gabia wo bena, “ne enye david vi la, nu ka ta esi gbɔgbɔ kɔkɔe la va david dzi wònɔ nu ƒom la, eyɔ mesia la be ‘aƒetɔ’ ɖo? miakpɔe le mawunya me be, david gblɔ bena
‘mawu gblɔ na nye aƒetɔ bena, nɔ anyi ɖe nye nuɖusime va se ɖe esime matsɔ wò futɔwo awɔ wò afɔtenui
’
esime david yɔ mesia la be, ‘aƒetɔ’ ɖe, ale ke wɔ wòganye via?”
nyateƒe, biabia la lolo wu wo ale be womete ŋu ɖo eŋuti o
le esia megbe la ame aɖeke medo dzi gabia nya aɖekee o
tete yesu gblɔ na ameha la kple eƒe nusrɔ̃lawo bena,
“sefialawo kple farisitɔwo nɔ mose ƒe zi dzi
eya ta miɖo to wo eye miawɔ nu sia nu si wogblɔ na mi gake migawɔ nu si wowɔna la o, elabena woawo ŋutɔ mewɔna ɖe nu siwo fiam wole la dzi o
woblaa agba kpekpewo hetsɔna ɖoa amewo ƒe abɔta gake woawo ŋutɔ mele klalo be yewoatsɔ yewoƒe asibidɛ akpe ɖe ameawo ŋu gɔ̃ hã o
” nu sia nu si wowɔna la, ɖe wowɔnɛ ko be yewoadze abe ame nyuiwo ene le gota
woƒe mawunya kpukpui, ŋkuɖodzinu siwo wosana ɖe ŋgonu kple abɔ la kekena wua ame sia ame tɔ eye wodea dzesi tɔxɛ woƒe awuʋlayawo to be amewo nakpɔ be yewo nye ame kɔkɔewo
wolɔ̃a kplɔ̃ta nɔnɔ le nuɖuƒewo eye wolɔ̃a ŋgɔgbe zikpuiwo dzi nɔnɔ le woƒe ƒuƒoƒewo
ne wole ablɔ dzi yina eye amewo le ŋkɔ dam ɖe wo dzi be, ‘nufiala’ kple ‘aƒetɔ’ la, evivia wo nu ŋutɔ
migana be ame aɖeke nada ŋkɔ siawo tɔgbi ɖe mia dzi o
elabena mawu ɖeka hɔ̃ koe nye miaƒe nufiala, eye le mia dome la, mi katã miesɔ abe nɔviwo ene
migayɔ ame aɖeke le anyigba dzi afi sia be fofo o, elabena mawu ɖeka si le dziƒo koe wòle be míayɔ nenema
eye migana hã be woayɔ mi be nufiala o, elabena nufiala ɖeka koe li na mi, eyae nye mesia la
” ne miebɔbɔ mia ɖokuiwo eye miesubɔ ame bubuwo la, miaƒe gãnyenye adze wu le wo gbɔ
ne ame aɖe di bena yeanye amegã la, netsɔ eɖokui wɔ subɔlae boŋ
ame siwo doa wo ɖokuiwo ɖe dzi la, woaɖiɖi wo ɖe anyi
ke ame siwo bɔbɔa wo ɖokuiwo ɖe anyi la woado wo ɖe dzi
” babaa na mi, mi sefialawo kple farisitɔwo, alakpanuwɔlawo! mietu dziƒofiaɖuƒe la ƒe agbo ɖe amewo nu
miawo ŋutɔ miele eme yi ge o, eya ta mieɖe mɔ be ame siwo le agbagba dzem be woage ɖe eme la hã nayi eme o
babaa na mi, mi sefialawo kple farisitɔwo, alakpanuwɔlawo! miekpɔ mɔ le ahosiwo ŋu, hexɔa woƒe aƒewo le wo si sesẽtɔe eye emegbe miebua doa gbe didiwo ɖa! le esia ta la miaƒe tohehe asesẽ wu bubuawo tɔ!
babaa na mi, mi sefialawo kple farisitɔwo, alakpanuwɔlawo! mietsana le anyigbadzi kple atsiaƒuwo dzi, ẽ, afi sia afi ko be miawɔ ame ɖeka wòazu yudatɔ le xɔse me, eye ne ezui la, miewɔnɛ wòzua dzomavɔʋemevi zigbɔ zi eve wu miawo ŋutɔ
babaa na mi, mi kplɔla ŋkugbagbãtɔwo
! miegblɔna be, ‘ne ame aɖe yɔ gbedoxɔ ta nui la medze vɔ̃ o, gake ne eyɔ sika si le gbedoxɔ me ta nui la, atam la blae’
mi bometsila ŋkugbagbãtɔwo! kae lolo wu, sika la alo gbedoxɔ si wɔ sika la gɔ̃ hã be wòle dzadzɛa?
miawo kee gblɔ be ame si ta vɔsamlekpuia la, ate ŋu ada le atam si wòka la dzi faa, gake ne ame aɖe ta nunana si le vɔsamlekpuia dzi la, edze agɔ vevie nenye be wòda le ŋugbe si wòdo la dzi
mi ŋkuagbãtɔwo! kae le vevie wu, nunana si le vɔsamlekpuia dzi loo alo vɔsamlekpuia ŋutɔ si nana be nunana ŋuti kɔna?
nenye be mieta vɔsamlekpuia ekema mietae kple nu siwo katã le edzi,
eye ne mieta gbedoxɔ la, ekema mietae kple mawu ame si nɔa eme
nenye be mieta ‘dziƒo’ la minyae be mieta mawu ƒe fiazikpui kple mawu ame si nɔa edzi
” babaa na mi, mi sefialawo kple farisitɔwo alakpanuwɔlawo! mienaa adrike, sikɔni kple tsyo ƒe ewoliawo gɔ̃ hã, gake miegblẽ se la ƒe nu vevietɔ siwo nye afia nyui tsotso, nublanuikpɔkpɔ kple nuteƒewɔwɔ la ɖi
ele be miawɔ ɖe esiawo hã dzi eye mele be miagbe ekemɛawo hã o
mi kplɔla ŋkugbagbãtɔwo! mieɖea nudzodzoe suetɔ kekeake le miaƒe nunonowo me ƒua gbe, gake miehemia kposɔ ya
babaa na mi, mi sefialawo kple farisitɔwo! mieklɔa kplu kple nuɖugba ŋuti, gake wo me yɔ fũu kple ŋukeklẽ kpakple ɖokuitɔdidi
farisitɔ ŋkugbagbãtɔwo! miklɔ kplu la kple nuɖugba la me gbã ekema wo godo hã laɖi nyuie
” babaa na mi, mi sefialawo kple farisitɔwo, alakpanuwɔlawo! đeko miele abe yɔdokpe siwo wosi akalo na la ene, esiwo dzena le gota nyuie, ke wo me yɔ fũu kple ame kukuwo ƒe ƒuwo kple numakɔmakɔ bubuwo
miawo hã, nenema kee miedze le gota le amewo gbɔ abe ame dzɔdzɔewo ene, gake miaƒe ememe yɔ fũu kple alakpanuwɔwɔ kpakple vɔɖivɔ̃ɖi
” babaa na mi, mi sefialawo kple farisitɔwo, alakpanuwɔlawo! miewɔ ŋkuɖodzikpe na nyagblɔɖilawo eye mieɖo atsyɔ̃ na ame dzɔdzɔewo ƒe yɔdowo
eye miegblɔ bena, ‘ne ɖe míenɔ agbe le mía fofowo ŋɔli la, míawɔ ɖeka kpli wo le nyagblɔɖilawo ƒe ʋu kɔkɔɖi me o’
ale mieɖi ɖase le miawo ŋutɔ ɖokui ŋu be mienye ame siwo wu nyagblɔɖilawo ƒe dzidzimeviwo
enyo ŋutɔ, azɔ miwu nu vɔ̃ dɔ si gɔme mia fofowo dze la nu
” mi dawo! dawo ƒe dzidzimeviwo! ale ke miawɔ asi le dzomavɔʋe ƒe fɔbubu nu?
” eya ta mele nyagblɔɖilawo, nunyalawo kple nufiala siwo me gbɔgbɔa yɔ fũ la hã ɖom ɖe mi, ke miawo la, miawu wo dometɔ aɖewo alo aklã wo ɖe atitsoga ŋu, miaƒo ɖewo le miaƒe ƒuƒoƒewo eye miati geɖewo hã ƒe agbe yome tso afii yi afi mɛ
ne miewɔ esiawo la ekema ame kɔkɔe siwo wowu tso keke abel dzi va se ɖe zakaria, barakia vi si miewu le vɔsamlekpui kple kɔkɔeƒea dome le gbedoxɔa me la ƒe ʋu ava mia dzi
ẽ, mele egblɔm na mi bena, tohehe siwo katã wodzra ɖo ɖi tso ɣemaɣi ke va se ɖe fifia la ava dzidzime sia dzi
” o, yerusalem, yerusalem, wò du si me tɔwo wu nyagblɔɖilawo eye woƒu kpe ame siwo mawu ɖo ɖe wò! medi zi geɖe bena maƒo viwòwo nu ƒu abe ale si koklo ƒoa viawo nu ƒui ɖe eƒe aʋalãwo te ene, gake wogbe womena mɔm o
azɔ woagblẽ miaƒe aƒe ɖi na mi aƒedoe
mele egblɔm na mi kple kakaɖedzi be, miagakpɔm azɔ o, va se ɖe esime miagblɔ be woayra ame si gbɔna le aƒetɔa ƒe ŋkɔ me
”
yesu do go le gbedoxɔ la me, hezɔ dzo yina, ke eƒe nusrɔ̃lawo te ɖe eŋu heɖo ŋku nu dzi nɛ tso xɔ bubu siwo le gbedoxɔ me la ŋuti
yesu ɖo eŋu na wo bena, “miele nu siawo katã kpɔma? mele egblɔm na mi, le nyateƒe me, be womagble kpe ɖeka pɛ hã ɖe nɔvia dzi o, woagbã nu sia nu aƒu anyi
”
azɔ edzo yi ɖanɔ amito la dzi
nusrɔ̃lawo va egbɔ va biae bena, “aƒetɔ, ɣekaɣie nu siawo katã ava eme? dzesi kawoe afia wò vava zi evelia kple xexeame ƒe nuwuwu?”
yesu ɖo eŋu na wo bena, “minɔ ŋudzɔ, be ame aɖeke nagaflu mi o
elabena ame geɖewo lava le nye ŋkɔme agblɔ be, ‘nyee nye kristo la’ eye woaflu ame geɖewo
ne miese be aʋa dzɔ le afi aɖe eye aʋaɣliwo le ɖiɖim la, migaɖi vo alo avɔ̃ o, elabena esia mefia be nye vava alo nuwuwu la ɖo o, nu siawo adzɔ gake nuwuwua meɖo haɖe o
le ɣeyiɣi mawo me la dukɔ atsi tre ɖe dukɔ ŋu eye fiaɖuƒe atsi tre ɖe fiaɖuƒe ŋu
dɔ ato le teƒe geɖewo fũ, hekpe ɖe esia ŋu la anyigba aʋuʋu le teƒe geɖewo
nu siawo nye kpɔkplɔyiɖeme ko na nu dziŋɔ siwo gbɔna
”
le ɣeyiɣi mawo me la, amewo ade mi asi na yometitiwo kple wuwu gɔ̃ hã
le ɣemaɣi me la, ame geɖewo atra ɖa le xɔse la gbɔ, woade wo nɔviwo asi eye woalé fu wo nɔewo vevie,
aʋatsonyagblɔɖilawo abɔ fũ eye woatra ame geɖewo
nu vɔ̃ wɔwɔ axɔ aƒe ale gbegbe be, amehavi lɔlɔ̃ nu atsi
ke ame si anɔ te ase ɖe nuwuwu la, woaɖee
azɔ la, woagblɔ fiaɖuƒe la ƒe nyanyui sia le xexeame katã abe ɖaseɖiɖi na dukɔwo katã ene, ekema nuwuwua ava
”
eya ta, ne miekpɔ ‘ŋunyɔnu si hea gbegblẽ vanae’ le tsitre ɖe kɔkɔeƒe la, esi ƒe nya wogblɔ to nyagblɔɖila daniel dzi la, nu sia xlẽla nese egɔme,
ekema nãna ame siwo le yudea la nasi ayi towo dzi
ame si le eƒe xɔ tame la nagaɖi ayi naneke tsɔ ge le aƒea me o
eye ame si le agble me la hã nagayi aƒe me be yeatsɔ yeƒe awuʋlaya o
”
baba na funɔwo kple ame siwo si vidzĩwo le le ŋkeke mawo me
mido gbe ɖa be, miaƒe sisigbe nagadze vuvɔŋɔli alo sabat ŋkeke dzi o
le ɣemaɣi me la, xaxa si ƒomevi medzɔ kpɔ tso xexeame ƒe gɔmedzedze va se ɖe fifia o eye magadzɔ kpɔ o la anɔ anyi
”
le nyateƒe me, ne womeɖe le nenem ŋkekeawo dzi o la, amegbetɔ ƒomea katã atsrɔ̃
ke meka ɖe edzi na mi be, le mawu ƒe ame tiatiawo ta la woato ŋkeke siawo ɖe eme
” nenye be ame aɖe agblɔ na mi be, ‘mesia la va ɖo eye wòle afii alo afi mɛ alo wokpɔe le afi aɖe la, migaxɔe se o
elabena aʋatso kristotɔwo kple aʋatso nyagblɔɖilawo ava do eye woawɔ nukunu gãwo si dzi mawu ƒe ame tiatiawo gɔ̃ hã ate ŋu axɔ ase
kpɔ ɖa, megblɔe na mi do ŋgɔ lo!
” eya ta ne ame aɖe gblɔ na mi be ele gbedzi afi aɖe la, mègaɖe fu na ɖokuiwò be yeayi aɖakpɔe ɖa o
alo ne ame aɖe be ebe ɖe teƒe aɖe la, mègaxɔe se o!
abe ale si dzi kea dzo le ɣedzeƒe wokpɔnɛ le ɣetoɖoƒe ene la, nenema ke nye, mesia la, ƒe vava anɔ
minyae bena afi si nukuku le la afi mae akagawo nɔna
”
le xaxa ŋkeke mawo megbe teti ko la, ‘zãdokeli ado, ɣleti magaɖi o, ɣletiviwo age tso dziƒo eye dziƒoŋunuwo aʋuʋu kpekpekpe
” le ɣemaɣi me la, amegbetɔvi la ƒe dzesi ado ɖe dziŋgɔli me eye anyigba dzi dukɔwo katã afa konyi
tete woakpɔ amegbetɔ vi la wòanɔ alilikpo dzi aɖiɖi gbɔna le ŋusẽ kple ŋutikɔkɔe gã aɖe me
eye wòadɔ eƒe dɔlawo kple kpẽ ƒe ɖiɖi sesĩe eye woayi aɖa ƒo ametitiawo nu ƒu tso ya eneawo dzi, tso dziƒo ƒe dzogoe sia dzi, yi ekemɛ dzi
”
azɔ misrɔ̃ nu tso gboti ŋu
nenye be tsi ɖo eƒe alɔwo me eye aŋgbawo de asi dodo me la, ekema minyae be dzomeŋɔli ɖo vɔ
nenema ke ne miekpɔ be nu siawo katã de asi dzɔdzɔ me la, ekema minyae be nye vava tu aƒe kpokploe
mele egblɔm na mi le nyateƒe me be, dzidzime sia nu mava yi o, va se ɖe esime nu siawo katã va eme
” dziƒo kple anyigba nu ava yi gake nye nyawo anɔ anyi ɖaa
ame aɖeke menya ŋkeke alo gaƒoƒo si dzi nuwuwua ava o, mawudɔlawo gɔ̃ hã menyae o, mawu vi la ŋutɔ gɔ̃ hã menyae o, negbe fofonye ɖeka hɔ̃ ko
abe ale si wòdzɔ le noa ŋɔli ene la, nenema wòanɔ le amegbetɔ vi la ƒe vava ɣeyiɣi me
elabena le ŋkeke siwo do ŋgɔ na tsiɖɔɖɔ me la, ameawo nɔ nu ɖum, nɔ nu nom, nɔ srɔ̃ ɖem eye wotsɔa ame nana be wòaɖe, va se ɖe ŋkeke si dzi noa ge ɖe aɖakaʋu la me,
eye womenya nu si gbɔna dzɔdzɔ ge o, va se ɖe esime tsiɖɔɖɔ la va eye wòkplɔ wo katã dzoe
nenemae wòanɔ le amegbetɔ vi la ƒe vavaɣi
” ame eve anɔ agble me anɔ dɔ wɔm, woava kplɔ ɖeka dzoe agblẽ ɖeka ɖi
nyɔnu eve anɔ bli tum le te dzi, woatsɔ ɖeka agblẽ evelia ɖi
”
eya ta minɔ ŋudzɔ elabena mienya gbe si gbe miaƒe aƒetɔ la ava o
”ne ame aɖe medi be fiafitɔ neva fi yeƒe nuwo le zã me o la, enɔa ŋudzɔ na fiafitɔ la ƒe vava,
eya ta miawo hã minɔ ŋudzɔ be nyemava lili mi o
”
minye dɔla nuteƒewɔlawo kple aɖaŋudzela siwo ate ŋu akpɔ nye aƒe dzi ana nuɖuɖu vinyewo ɖe ɣeyiɣi dzi pɛpɛpɛ gbe sia gbe
nenye be metrɔ gbɔ va kpɔ mi miele miaƒe dɔdeasi siawo wɔm anukwaretɔe la, mayra mi ŋutɔ
nuteƒewɔla siawo tɔgbie matsɔ ɖo nu siwo katã le asinye la nu
”
gake ne miewɔ abe ame vɔ̃ɖiwo ene hegblɔ na mia ɖokuiwo be, ‘nye aƒetɔ mava fifia o,’
ale be miede asi dɔla bubuawo ƒoƒo me hele nutsuɖuɖu kple ahamumu dzi la,
miaƒe aƒetɔ la ava do ɖe mia dzi kpata le ɣeyiɣi si miele mɔ kpɔm nɛ o la me,
eye wòaƒo mi vevie
emegbe la ana woadrɔ̃ ʋɔnu mi kple alakpanuwɔlawo eye afi ma miafa avi, aɖu aɖukli hã le
”
“miatsɔ ɖetugbi ewo aɖewo ƒe ŋutinya atsɔ asɔ kple dziƒofiaɖuƒe lae
đetugbi ewo siawo tsɔ woƒe akaɖiwo ɖe asi be yewoayi aɖakpe ŋugbetɔsrɔ̃ aɖe
wo dome ame atɔ̃ nye abunetɔwo, eye ame atɔ̃ hã nye nunyalawo
abunetɔwo tsɔ woƒe akaɖiwo ke wometsɔ ami kpe ɖe akaɖiawo ŋu o
ke nunyalawo ya tsɔ ami kpe ɖe woƒe akaɖiawo ŋuti
eva dzɔ be ŋugbetɔsrɔ̃a tsi megbe ale alɔ̃ de asi ɖetugbiawo tsɔtsɔ me eye womlɔ anyi dɔ alɔ̃
ke le zã titina la ɣli ɖi be, ‘ŋugbetɔsrɔ̃ la va ɖo azɔ
mido go va kpee hee!’
đetugbiawo katã fɔ eye wodzra woƒe akaɖiawo ɖo
tete abunetɔawo gblɔ na nunyalawo be ‘mina miaƒe amia ƒe ɖe mí’ elabena míaƒe akaɖiwo le tsitsim
” gake woɖo eŋu na abunetɔawo be, ‘mía tɔ hã mesɔ gbɔ ade mia kple míawo nu o eya ta miyi ne miadze ɖe na mia ɖokuiwo
’
” kaka woaɖe afɔ la, ŋugbetɔsrɔ̃ la va ɖo xoxo eye ame siwo nɔ klalo la yi srɔ̃ɖeƒea kplii, eye wotu agbo si le aƒea nu
”
emegbe ɖetugbi abunetɔ atɔ̃awo va do ɖe agboa nu nɔ ɣli dom be
‘aƒetɔ, ʋu agbo la na mí!’
” aƒetɔ, la ɖo eŋu na wo bena, ‘midzo le afi ma miayi, elabena mietsi megbe!’
” eya ta minɔ ŋudzɔ eye miadzra ɖo elabena mienya ŋkeke alo gaƒoƒo si dzi matrɔ ava o
”
dziƒofiaɖuƒe la gasɔ kple aƒetɔ aɖe si ɖo be yeawɔ mɔzɔzɔ ayi anyigba bubu aɖe dzi
hafi wòadzo la eyɔ eƒe dɔlawo hetsɔ ga home vovovo de asi na wo dometɔ ɖe sia ɖe be wòatsɔ nɔ asi tsamii va se ɖe esime yeagbɔ
” etsɔ sidi akpe atɔ̃ na ame gbãtɔ, tsɔ sidi akpe eve na ame evelia eye wòtsɔ sidi akpe ɖeka na eme etɔ̃lia
ema ga la na wo ɖe woƒe ŋutete nu, eye le esia megbe la edzo yi mɔa dzi
ame si xɔ sidi akpe atɔ̃ la de asi asitsatsa me kplii enumake eye eteƒe medidi hafi wògakpɔ sidi akpe atɔ̃ ɖe gatia dzi o
ame si xɔ sidi akpe eve hã tsa asi kple etɔ eye wògakpɔ sidi akpe eve bubu ɖe edzi
” ke ame si xɔ sidi akpe ɖeka la ya yi ɖaɖe do eye wòtsɔ ga la ɣla ɖe eme be wòanɔ dedie
” aƒetɔ la trɔ gbɔ le ŋkeke geɖewo megbe, eye wòyɔ dɔlawo be woava na akɔnta tso ga siwo wòtsɔ na wo la ŋuti
ame si wòtsɔ sidi akpe atɔ̃ na la tsɔ sidi akpe ewo vɛ nɛ
” eƒe aƒetɔ kafui ŋutɔ le eƒe dɔ nyui si wòwɔ la ta
egblɔ na dɔla la bena, ‘wò, dɔla nyui, èwɔ nuteƒe ŋutɔ eya ta tso azɔ dzi la matsɔ dɔ geɖe ade wò dzikpɔkpɔ te
va ne nãkpɔ dzidzɔ kplim
”
ame si xɔ sidi akpe eve la hã va gblɔ na aƒetɔa bena, ‘aƒetɔ, ètsɔ sidi akpe eve nam, gake megakpɔ sidi akpe eve bubu ɖe edzi
’
” aƒetɔ la gblɔ nɛ kple dzidzɔ be, ‘dɔ nyui aɖee ma nèwɔ
dɔla dzɔdzɔe kple nuteƒewɔlae nènye
esi nèɖi anukware le ga home sue sia ŋudɔwɔwɔ me ta la, tso azɔ dzi la, matsɔ ga geɖe ade asi na wò
’
ame si xɔ sidi akpe ɖeka hã va do eye wòdo dzi gblɔ na aƒetɔ la be, ‘aƒetɔ, menyae bena wò nya ɖe wòse, eŋea nu le afi si mèƒã nu ɖo o eye nèƒoa nu ƒu le afi si mèwu nu ɖo o,
ale menɔ vɔvɔ̃m be ne mekpɔ viɖe aɖe ɖe ga la dzi la ãxɔe le asinye bɔbɔe, eya ta metsɔ wò ga la ɣla eye esi nèva la mehee ɖe go
eyae nye esi
’ ”
aƒetɔ la ɖo eŋu nɛ kple dɔmedzoe be, ‘dɔla vɔ̃ɖi kple kuviatɔe nènye; esi nènya be ame sesẽe menye eye meŋea nu le afi si nyemeƒã nu ɖo o eye meƒoa nu ƒu le afi si nyemewu nu ɖo o eye esi nènyae hã be mele viɖe bia ge ɖe gaa dzi la,
ele na wò be nãtsɔ ga la da ɖe gadzraɖoƒe nam teti be wòahe viɖe vi aɖe vɛ nam
mixɔ ga la le ame vɔ̃ɖi sia si eye miatsɔe na ame si si sidi akpe ewo le la
elabena ame si wɔ nu si wotsɔ nɛ ŋudɔ nyuie la, woagatsɔ nu geɖe akpee nɛ, nu nasɔ gbɔ ɖe esi fũ
ke ame si meɖia anukware o la, woaxɔ nu suetɔ kekeake si le esi la hã le esi
woatsɔ dɔla ɖigbɔ̃ sia aƒu gbe ɖe viviti si do tsiɖitsiɖi la me, afi ma avifafa kple aɖukliɖuɖu anɔ
‘ne nye mesia la meva le nye ŋutikɔkɔe me kple mawudɔlawo katã la, ekema manɔ anyi ɖe nye ŋutikɔkɔe fiazikpui la dzi
ekema dukɔ siwo katã le xexeame alo ame siwo katã le xexeame la aƒo ƒu ɖe ŋkunyeme
eye mama ameawo me ɖe akpa eve, abe ale si alẽkplɔla ma alẽwo ɖa tso gbɔ̃wo gbɔe ene
mada alẽawo ɖe nye nuɖusime, eye gbɔ̃wo anɔ nye miame
”
ekema nye, fia la, magblɔ na ame siwo le nye nuɖusime bena, ‘fofonye ƒe ame yayrawo, miyi ɖe fiaɖuƒe si wòdzra ɖo ɖi na mi tso xexeame ƒe gɔmedzedzea me ke la me
elabena esi dɔ wum la, miena nuɖuɖum, tsikɔ wum eye miena tsim, medze mi abe amedzro ene eye miexɔm atuu ɖe miaƒe aƒewo me
awu menɔ ŋunye o gake mietsɔ awu nam medo
medze dɔ mieva kpɔm ɖa
menɔ gaxɔ me eye mieɖi tsa va gbɔnye
”
ame dzɔdzɔewo abia be, ‘aƒetɔ, ɣekaɣie miekpɔ wò dɔ nɔ wuwòm eye míena nuɖuɖu wò? alo tsi kɔ nɔ wuwòm míena tsi wò nèno kpɔ?
ɣekaɣie nèva dze mí abe amedzro ene?
eye gbe ka gbee míetsɔ awu na wò nèdo kpɔ? ɣekaɣie wode wò mɔ alo nèdze dɔ eye mieva kpɔ wò ɖa?’
” eye nye fia la maɖo eŋu na wo bena, ‘ esi miewɔ nu siawo katã na nɔvinye sue siawo dometɔ aɖe ta la, nyee miewɔ wo na!’”
azɔ matrɔ ɖe ame siwo le nye miame la ŋu agblɔ na wo be, ‘mite ɖa le gbɔnye, mi ame siwo woƒo fi de
miyi dzomavɔ si wodzra ɖo ɖi na abosam kple eƒe dɔlawo la me
elabena esi dɔ wum la, miena nuɖuɖum o, tsikɔ wum miena tsim be mano o
meva dze mi abe amedzro ene gake miexɔm o, menɔ amama gake mietsɔ awu nam be mado o, medze dɔ gake mieva kpɔm ɖa o, wodem mɔ gake medzro mi be miava do gbe teti nam o
’ ”
woawo hã aɖo eŋu nam be, ‘aƒetɔ, gbe ka gbe míekpɔ wò bena, dɔ le wuwom, alo tsikɔ le wuwòm eye míekpɔ gbɔwò o? ɣekaɣie nèdze mía gbɔ, nèle amama, nèdze dɔ alo nèle gaxɔ me eye míeva kpɔ wò ɖa alo kpe ɖe ŋuwò o?
” ale maɖo eŋu na wo bena, ‘esime miegbe be yewomawɔ nu siawo na nɔvinye sue siawo dometɔ ɖeka teti o la nyee nye ema miewɔ wo na o
’
” ale ame siawo ayi ɖe fukpekpe mavɔ me
ke ame dzɔdzɔewo ayi agbe mavɔ la me
”
esi yesu ƒo nu na eƒe nusrɔ̃lawo le nya siawo ŋu vɔ la, egblɔ na wo hã be,
“abe ale si ke mienya ene la, ŋutitotoŋkeke la adze gɔme le ŋkeke eve megbe, eye woadem asi aklãm ɖe ati ŋuti
”
le ɣeyiɣi ma tututu me la, yudatɔwo ƒe osɔfogãwo kple yudea dumegã bubuwo kpe ta ɖe osɔfogãtɔ, kayafa ƒeme,
be yewoade ŋugble tso ale si woawɔ alé yesu le bebe me awui la ŋuti
ke wo katã wolɔ̃ ɖe edzi bena, “míawɔ nu sia gake menye le ŋutitotoŋkekea dzi o, ne menye nenema o la zi atɔ le dukɔa me
”
azɔ yesu yi betania eye wòdze simɔn anyidɔléla la ƒeme
esi wonɔ nu ɖum la, nyɔnu aɖe va aƒea me kple amiʋeʋĩ xɔasi aɖe eye wòʋui tsɔ kɔ ɖe tame na yesu
esia ve dɔme na nusrɔ̃lawo ŋutɔ eye wogblɔ bena, “nu ka ta wòle be ame natsɔ ga aƒu gbe ɖe yame alea? enyo be wòawɔ esia?
ate ŋu adzra ami sia, akpɔ ga home gã aɖe atsɔ na ame dahewo ɖe
”
yesu nya nu si bum nusrɔ̃lawo le ale wògblɔ na wo be, “migaɖe ɖeklemi kple nyɔnua o, elabena nu nyui wònye wòwɔ nam
ame dahewo li kpli mi gbe sia gbe, ke nye la nyemanɔ mia gbɔ tegbee o
esi wònye be nye ku gbɔna kpuie ta la, ekɔ amiʋeʋĩ la ɖe dzinye bena wòadzra nye ŋutilã ɖo hena ɖiɖi
nyɔnu sia ƒe ŋkɔ mele bubu ge akpɔ o elabena woagblɔ nu si wòwɔ la afia le xexeame godoo afi sia afi si woagblɔ nyanyui la le ko
”
le nyadzɔdzɔ sia megbe la, yuda iskariɔt, nusrɔ̃la wuieveawo dometɔ ɖeka, yi ɖe osɔfogãwo gbɔ
eye wòbia bena, “ho nenie miaxe nam nenye be mede yesu asi na mi?” enumake woxlẽ klosaloga blaetɔ̃ tsɔ de asi nɛ
tso gbe ma gbe dzi ko yuda de asi mɔ si dzi wòato ade yesu asi na osɔfogãwo la didi me
le ŋkeke gbãtɔ si do ŋgɔ na abolo maʋãmaʋã ɖuɖu ƒe ŋkekea dzi la, nusrɔ̃lawo te ɖe yesu ŋu eye wobiae be, “afi kae míele ŋutitotoŋkekenyui la ɖu ge le?”
yesu ɖo eŋu na wo be, “ne miege ɖe dua me teti ko la, miado go ŋutsu aɖe, mi gblɔ nɛ bena, ‘míaƒe nufiala ɖo mí ɖe gbɔwò be míagblɔ na wò be, yeƒe ɣeyiɣi la ɖo azɔ eya ta ye kple yeƒe nusrɔ̃lawo yewoava dze gbɔwò aɖu ŋutitotoŋkekenyui la
’”
nusrɔ̃lawo wɔ ɖe yesu ƒe gbe dzi pɛpɛpɛ eye wodzra ɖo na ŋkekea ɖuɖu le afi ma
le fiẽ me la, yesu kple eƒe nusrɔ̃lawo nɔ kplɔ̃ ŋu eye woɖu nu
ke esi wonɔ nua ɖum la, yesu gblɔ na wo be, “mia dometɔ ɖeka adem asi be woawu
”
nya sia ɖi ɖe nusrɔ̃lawo ŋutɔ ale wolé blanui
wo dometɔ ɖe sia ɖe tsi dzodzodzoe eye wobiae be, “aƒetɔ nyea? aƒetɔ nyea?”
yesu ɖo eŋu na wo be, “ame si de asi nuɖugba me kplim lae le dɔ sia wɔ ge
ele nam be maku abe ale si nyagblɔɖilawo gblɔe da ɖi xoxo ene
gake baba na ame si adem asi
le nyateƒe me la, nenye be womegaxa dzii o la anyo nɛ wu sã
”
ke azɔ la, yuda hã bia yesu be, “nufiala, nyee le nu sia wɔ gea?” ke yesu ɖo eŋu nɛ be, “nɔvi, wò tututue le dɔ sia wɔ ge
”
esi wonɔ nua ɖum la, yesu tsɔ abolo ɖe asi
edo gbe ɖa ɖe aboloa ta eye wòmae na wo be woaɖu
esi wòtsɔ aboloa na wo be woaɖu la, egblɔ be, “mixɔe ɖu
esiae nye nye ŋutilã
”
emegbe la etsɔ wainkplu la hã ɖe asi, do gbe ɖa ɖe eta eye wòtsɔe na wo be woano
egagblɔ na nusrɔ̃lawo be, “mi katã mixɔe no,
esia nye nye ʋu si wotsɔ tre nubabla yeyea nui
wokɔe ɖi be ame geɖe nakpɔ nu vɔ̃ tsɔtsɔke to eme
”
yesu yi edzi gblɔ na eƒe nusrɔ̃lawo bena, “medi be mianya nyuie bena, nyemegale wain sia no ge akpɔ o, va se ɖe esi me nye kple miawo miaganoe yeyee le fofonye ƒe fiaɖuƒe la me
”
esi yesu ƒo nu vɔ la, wo katã wodzi ha ɖeka eye wodo go heɖo ta amiti to la dzi
azɔ yesu gblɔ na wo be, “le egbe ƒe zã sia me la, mi katã miakaka le ŋunye
elabena woŋlɔe ɖe mawunya me bena, ‘mele alẽkplɔla la wu ge eye alẽawo katã akaka gbẽe
’
gake ne megagbɔ agbe la, mayi ɖe galilea eye mado go mi le afi ma
”
petro tɔ asi akɔ gblɔ nɛ be, “ne ame sia ame ka hlẽ le ŋuwò hã la, nye ya nyemadzo le gbɔwò gbeɖegbeɖe o
”
ke yesu gblɔ nɛ be, “nɔvi, le nyateƒe me la, kasia ne koklo naku atɔ le fɔŋli me la, ãgbe nu le gbɔnye zi etɔ̃
”
petro gaɖo eŋu kple kakaɖedzi be, “ke ɖeko maku hafi agbe nu le gbɔwò” azɔ nusrɔ̃la bubuawo katã hã gblɔ nenema
ke yesu kplɔ wo yi ɖe abɔ aɖe si woyɔna be getsemane la me eye wògblɔ na wo be woabɔbɔ nɔ anyi alala ye vie
esi wonɔ elalam la, ezɔ yi ŋgɔ vie be yeado gbe ɖa
ekplɔ petro kple zebedeo vi eveawo siwo nye yohanes kple yakobo la ɖe asi
esi wova ɖo teƒea la eƒe lãme gbɔdzɔ eye wòlé blanui
ale wògblɔ na wo bena, “nye lãme gbɔdzɔ ŋutɔ eye nye dzi le nu xam heyi ku me ke, eya ta minɔ afi sia eye mianɔ ŋudzɔ kplim
”
yesu zɔ yi ŋgɔ vie, edze klo eye wòtsyɔ mo anyi
azɔ edo gbe ɖa be, “fofonye, ne anɔ bɔbɔe la, ekema ɖe kplu sia ɖa le dzinye
ke na be nu si ke nye wò lɔlɔ̃ nu la nava eme ke menye nu si medi la o
”
yesu trɔ va nusrɔ̃la etɔ̃awo gbɔ kasia, ekpɔ be wonɔ alɔ̃ dɔm bɔkɔɔ
eyɔ petro eye wòbiae se bena, “ke miate ŋu anɔ ŋu kplim gaƒoƒo ɖeka pɛ oa?
minɔ ŋudzɔ eye mido gbe ɖa, ne menye nenema o la, tetekpɔ aɖu mia dzi
elabena gbɔgbɔ la le lɔlɔ̃m gake ŋutilã ya gbɔdzɔ
”
yesu gagblẽ nusrɔ̃la etɔ̃awo ɖi heyi ɖado gbe ɖa ake be, “fofo, nenye be ele be mano kplu sia kokoko la, ekema mawɔ wò lɔlɔ̃ nu
”
esi wògatrɔ va la ekpɔ nusrɔ̃lawo woganɔ alɔ̃ dɔm ko elabena alɔ̃ bla woƒe ŋkuwo
etrɔ le wo gbɔ gayi ɖado gbe ɖa zi etɔ̃lia
azɔ etrɔ va nusrɔ̃lawo gbɔ eye wògblɔ na wo be, “miate ŋu adɔ alɔ̃ azɔ faa eye miadzudzɔ mia ɖokuiwo
gake nɔviwo, ɣeyiɣi la de be woadem asi na nu vɔ̃ wɔlawo
mitso míadze mɔ
mikpɔ ɖa, ame si le denye ge asi la enye ma gbɔna
”
esi wònɔ nua ƒom la yuda ame si nye nusrɔ̃la wuieveawo dometɔ ɖeka lae nye ekem le ŋgɔ na ameha gã aɖe eye wozɔ gbɔna
ameha siawo nye amedɔdɔwo tso yudatɔwo ƒe osɔfowo kple dumegãwo gbɔ, eye wolé yiwo kple kpowo ɖe asi gbɔna
yuda gblɔ na wo do ŋgɔ be ame si dim wole lae nye ame si yeado gbe na eye yeagbugbɔ nu na la
yuda zɔ tẽe yi ɖe yesu gbɔ gblɔ nɛ be, “medo gbe na wò, nufiala,” eye wògbugbɔ nu nɛ
ke yesu gblɔ nɛ be, “nɔvi, yi wò dɔ si ta nèva ɖo la dzi
” kasia, amewo lũ ɖe yesu dzi eye wolée
enumake yesu ƒe nusrɔ̃lawo dometɔ ɖeka ɖe eƒe yi le aku me eye wòkpa to na yudatɔwo ƒe osɔfogã ƒe subɔvi ɖeka
ke yesu gblɔ nɛ be, “mègawɔ wò yi ŋudɔ o, tsɔe de aku me, elabena ame siwo wɔa yi ŋudɔ la, hã kpɔa ku le yi nu
alo mènya be mate ŋu abia fofonye eye wòana mawudɔla akpeakpewo mí be woadzɔ mía ŋu oa?
ke ne mewɔ nenema ɖe ale ke nya siwo woŋlɔ da ɖi le mawunya me siwo le dzɔdzɔm fifia hã la awɔ hafi ava eme?”
azɔ yesu trɔ ɖe amehawo gbɔ ƒo nu na wo be, “nu vɔ̃ wɔla kple hlɔ̃dola menye hafi mietsɔ yiwo kple kpowo ɖe asi va be yewoalém hã? menɔ mia dome, gblɔ nya le miaƒe gbedoxɔ me gbe sia gbe, ke miete ŋu wɔ naneke o
nyateƒe nu siawo katã le dzɔdzɔm tututu abe ale si nyagblɔɖilawo ŋlɔe da ɖi le mawunya la me ene
”ale eƒe nusrɔ̃lawo kata gblée ɖi, hesi dzo
ameha la kplɔ yesu yi ɖe osɔfogã kayafa ƒe aƒeme, afi si yudatɔwo ƒe osɔfowo katã va ƒo ƒu ɖo la
petro hã dze ameawo yome ɖɔɖɔɖɔ va osɔfogãwo ƒe aƒea me eye wòyi ɖanɔ asrafoawo dome be yeakpɔ nu si adzɔ ɖe yesu dzi ɖa
yudatɔwo ƒe osɔfogãwo kple dumegãwo kpe ta ɖe ʋɔnudrɔ̃ƒegã la henɔ vodada si dzi woatsi tre ɖo atso kufia nɛ la dim
gake womekpɔ ɖeke o, togbɔ be ame geɖewo lɔ̃ ɖi aʋatsoɖase le eŋu hã
le nuwuwu la ame eve va gblɔ be, “ame sia gblɔ be, ‘mate ŋu agba mawu ƒe gbedoxɔ sia agatui le ŋkeke etɔ̃ megbe
’”
enumake yudatɔwo ƒe osɔfogã la tsi tre hebia yesu be, “ale kee, nuɖeɖe aɖe le asiwo le nya sia ŋua?”
ke yesu meke nu o
osɔfogã la yi edzi gblɔ nɛ be, “meta mawu gbagbe la, nenye wòe nye mesia, mawu vi la la, ekema gblɔe míse fifia
”
azɔ yesu ɖo eŋu gblɔ be, “ẽ, nye tututue, eye madidi o la, miakpɔ nye amegbetɔ vi la mabɔbɔ nɔ mawu ŋusẽkatãtɔ la ƒe nuɖusime, eye matrɔ agbɔ va le dziƒo lilikpowo me
”
eƒe nya sia tɔ dzi na yudatɔwo ƒe osɔfogã la ale wòƒu asi akɔta gblɔ bena, “mise ɖa, ame sia gblɔ busunya, megahiã be ame bubu aɖeke naɖi ɖase o, mí katã míese eƒe numegbe xoxo
nu kae nye miaƒe nyametsotso?” ameha gã la do ɣli be, “edze na ku, ele be woawui!”
azɔ amewo ƒu du ɖe edzi, ɖe ta ɖe eŋu eye ɖewo tu kɔe to megbe hegblɔ nɛ be,
“ne wòe nye mesia la la, ekema tɔ asi ame si ƒo wò to megbe la dzi ne míakpɔ
”
le ɣeyiɣi siawo katã me la, petro ganɔ amehawo dome le xexe
nyɔnuvi dzaa aɖe te ɖe eŋu gblɔ nɛ bena, “wò hã ènɔ yesu galileatɔ la yome
”
ke petro sẽ nu le wo katã ŋkume, “nyemenya naneke le nu si gblɔm nèle la ŋu o
”
emegbe la petro do ɖe agboa nu eye nyɔnuvi bubu aɖe hã gakpɔ petro le amehawo dome, eye wògblɔ na ame siwo le afi ma be, “ame sia hã nɔ yesu nazaretitɔ ƒe nusrɔ̃lawo dome
”
azɔ petro ka atam be, “nyemenya ŋutsu la le afi aɖeke kura kpɔ o!”
ke eteƒe medidi o la, ame siwo tsi tre ɖe afi ma la te ɖe petro ŋu gblɔ nɛ be, “nɔvi, míenya be yesu ƒe nusrɔ̃lawo dometɔ ɖeka nènye, wò nuƒo hã sɔ kple galileatɔwo tɔ pɛpɛpɛ
”
azɔ petro do ɣli
eka atam gblɔ be, “ne menya ame sia tututu la, ekema nane nedzɔ ɖe dzinye
” kasia petro naɖe nu le nyaa me la, koklo ku atɔ ‘kɔkɔliakɔe
’
enumake petro ɖo ŋku nya si yesu gblɔ nɛ be, “hafi koklo naku atɔ la ãgbe nu le gbɔnye zi etɔ̃” la dzi
ale wòtrɔ dzo eye wòfa avi vevie
esi ŋu ke la, osɔfogãwo kple yudatɔwo ƒe dumegã bubuwo kpe ta be woade ŋugblẽ le ale si woawɔ able romatɔwo ƒe dziɖuɖua nu ne wòatso kufia na yesu la ŋuti
emegbe la, wode gae eye wokplɔe yi na pilato, romatɔwo ƒe gɔvina
le ɣeyiɣi sia me la, yuda, ame si de yesu asi la kpɔ be wotso kufia nɛ
eƒe susu trɔ eye wòvee vevie be wòwɔ esia
eya ta egbugbɔ ga si wòxɔ le osɔfogãwo kple yudatɔwo ƒe dumegãwo si la yii na wo
egblɔ na wo be, “mewɔ nu vɔ̃ elabena, mede ame maɖifɔ asi
” ke woɖo eŋu nɛ be, “wò nyae nye ema, ɖeke meka mí o
”
ale yuda tsɔ ga la ƒu gbe ɖe anyigba le gbedoxɔ la me eye wòyi ɖade ka ve na eɖokui
osɔfogãwo va fɔ ga la le anyigba eye wogblɔ bena, “míate ŋu atsɔ ga sia ade nudzɔɖaka la me o, elabena etsi tre ɖe míaƒe sewo ŋu be, míaxɔ ga si woxe ɖe ame aɖe ƒe ku ta la
”
mlɔeba la, woɖoe be yewoatsɔ ga la aƒle abɔ aɖe si le afi si zemelawo kaa anyi lena la eye yewoatrɔe woazu ameɖiƒe na amedzro siwo ku le yerusalem
eya tae woyɔa ameɖiƒe sia be, “ʋubɔ” va se ɖe egbe
esia wu nya si nyagblɔɖila yeremia gblɔ da ɖi be, “wotsɔ klosalo ga blaetɔ̃, si woxɔ le israelviwo gbɔ la,
ƒle abɔe tso zemelawo si abe ale si aƒetɔ la gblɔ nam ene,” la nu
azɔ la yesu tsi tre ɖe pilato, roma dziɖuɖua ƒe gɔvina ŋkume
gɔvina la biae be, “wòe nye yudatɔwo ƒe fia la?” yesu ɖo eŋu nɛ be, “ẽ, abe ale si míegblɔe ene”
osɔfogãwo kple yudatɔwo ƒe dumegãwo tsɔ nya geɖewo wɔ nutsotsoe ɖe yesu ŋuti, gake eya zi ɖoɖoe kpoo
meɖo nya ɖeka pɛ hã ŋu o
pilato gabiae be, “mèle nya gbogbo siwo gblɔm wole ɖe ŋutiwò la sem oa?”
ke yesu meɖo nya la ŋu nɛ o eye esia wɔ nuku na pilato ŋutɔ
enye gɔvina la ƒe ɖoɖo be ne ŋutitotoŋkeke la ɖo edzi ƒe sia ƒe la, yeaɖe asi le yudatɔ gamenɔla si wodi la ŋuti
le ƒe sia me la, gamenɔla aɖe li, ame sia nye ame dovo, tagbɔsesẽtɔ aɖe
eƒe ŋkɔe nye baraba
esi ameha la ɖi anyi ɖe pilato ƒe xɔxɔnu le ŋdi ma la, ebia wo be, “ame ka ŋutie maɖe asi le na mi? baraba loo alo yesu, miaƒe mesia la?”
elabena pilato nya nyuie be ale si ame geɖewo dze yesu yome la koe biã ŋu na yudatɔwo ƒe dumegãwo eya tae wolée ɖo
ke esi wòbɔbɔ nɔ ʋɔnudrɔ̃zikpui la dzi la, srɔ̃a ɖo gbedeasi sia ɖee be, “mègaka asi ame dzɔdzɔe ma ŋuti o; elabena etsɔ si va yi ƒe zã la meku drɔ̃e dziŋɔ aɖe tso eŋuti
”
azɔ la osɔfogãwo kple yudatɔwo ƒe dumegãwo ble ameha la nu be woabia be woaɖe asi le baraba ŋuti na yewo eye woawu yesu
eya ta esi gɔvina la gabia be, “ame eve siawo dometɔ ka ŋutie maɖe asi le na mi?” ameha la do ɣli sesĩe be, “baraba
”
pilato bia wo be, “ekema nu kae mawɔ kple yesu, miaƒe mesia la?” wodo ɣli hoo be, “klãe ɖe ati ŋuti”
pilato gabia be, “nu ka tae miedi be mawɔ esia ɖo, eye vo kae wòda?” ke woawo la ɣlia dodo dzi ko wonɔ be, “klãe ɖe ati ŋuti! klãe ɖe ati ŋuti!”
esi pilato kpɔ be ameawo ɖo kplikpaa eye howɔwɔ gã aɖe le egɔme dzem la, edɔ be woaku tsi ɖe gagbɛ me vɛ na ye, ale wòklɔ asi le ameha la ŋkume gblɔ be, “ame nyui sia ƒe ʋu kɔkɔ ɖi la, metso gbɔnye o; ke boŋ etso mia gbɔ!”
ameha la do ɣli sesĩe be, “eƒe ʋu kɔkɔ ɖi ƒe tohehe neva mí kple mía viwo dzi faa!”
ale pilato ɖe asi le baraba ŋuti na wo
ena woƒo yesu eye esi woƒoe vɔ la, eɖe asi le eŋu na roma srafowo be woakplɔe yi aɖaklã ɖe ati ŋu
gbã la, asrafoawo kplɔe yi ɖe afi si aʋawɔnuwo nɔna eye asrafoha la katã va ƒo xlãe
woɖe eƒe awu siwo wòdo la le eŋuti eye wotsɔ awu dzĩ do nɛ
eye wotsɔ ŋu didi aɖewo wɔ fiakuku heɖɔ nɛ eye wotsɔ fiatikplɔ hã de eƒe ɖusisi me
wova dzea klo ɖe eŋkume fewuɖutɔe eye wogblɔna be, “míedo gbe na wò, yudatɔwo ƒe fia
”
azɔ la, wotu ta ɖe eŋuti eye woxɔ atikplɔ la le esi hetsɔ ƒo dzodome nɛ sesĩe
esi wowu fewuɖuɖua nu la, woɖe awu dzĩ la le eŋuti eye wotsɔ eya ŋutɔ ƒe awuwo do nɛ eye wokplɔe dzoe yina kaklã ge ɖe ati ŋuti
esi woyina eklã ge ɖe atitsoga ŋuti la, wodo go ŋutsu aɖe si tso kirene, le afrika, eŋkɔe nye simɔn, eye wozi edzi be wòatsɔ atitsoga la akpe yesu
ale wova ɖo teƒe si woyɔna be golgata, si gɔme nye “ametakoli togbɛ
”
asrafoawo tsɔ wain si me wode atikee la nɛ be wòano gake esi wòɖɔe kpɔ la, egbe enono
esi woklãe ɖe atitsoga ŋuti vɔ la, asrafoawo da akɔ ɖe eƒe awuwo dzi be woazu ame si ɖu dzi la tɔ
le esia megbe la, wobɔbɔ nɔ anyi ɖe afi ma henɔ eŋu dzɔm
woŋlɔ nu klã ɖe eƒe atitsoga la tame be, “ame sia nye yesu, yudatɔwo ƒe fia la
”
ŋdi ma ke la, woklã adzodala eve hã ɖe ati ŋu le axawo kple eve dzi
ame siwo to teƒea va yina la dzui hegblɔ nya vlo geɖewo ɖe eŋuti
woʋuʋua ta fewuɖutɔe be,
“ ke alee wòle! àte ŋu agbã gbedoxɔ la, agbugbɔ atui le ŋkeke atɔ̃ megbe
mãte ŋui oa? ne ãte ŋui eye nènye mawu vi tututu la, ɖe ɖokuiwò le atia ŋuti!”
osɔfogãwo kple yudatɔwo ƒe dumegã bubu siwo le afi ma la ɖu fewu le eŋu be,
“ eɖe ame bubuwo gake mate ŋu aɖe eɖokui o! ke wò boŋue nye yudatɔwo ƒe fia laa? nenye wòe la, ɖi le atitsoga la ŋuti, ekema míaxɔ dziwò ase
ebe yexɔ mawu dzi se; mawu neɖo kpe eƒe xɔse la dzi ne wòaɖee le atia ŋuti
alo menye eyae gblɔ be, ‘mawu vi menye,’ oa?”
nenema ke adzodala siwo woklã ɖe ati ŋuti kpe ɖe eŋuti la hã dzui heɖe alɔme le eŋuti
le ŋdɔ ma la, zãdokeli do ɖe anyigba la katã dzi gaƒoƒo etɔ̃ sɔŋ, tso ŋdɔ ga wuieve va se ɖe ɣetrɔ ga etɔ̃ me
le ɣetrɔ ga etɔ̃ me la, yesu do ɣli sesĩe be, “eli, eli lama sabaktani”,esi gɔme enye,“nyee mawu, nyee mawu nu ka ŋuti nègblẽm ɖi mahã?”
nukpɔla siwo le afi ma la dometɔ aɖewo mese nya si wògblɔ la gɔme nyuie o, eye wobu be eliya yɔm wòle
ameawo dometɔ ɖeka si du ɖatsɔ aha tsitsi eye wòkɔe ɖe akutsa tɔxɛ aɖe me
etɔ akutsa la ɖe ati nu eye wòtsɔe ɖo nu na yesu
ke ame bubuwo gblɔ nɛ be, “đe asi le eŋuti ne míakpɔe ɖa be eliya ava ɖee le atia ŋuti hã
”
yesu gado ɣli sesĩe ake
etsɔ eƒe gbɔgbɔ la na eye wòku kpoo
eye kpɔ ɖa xɔmetsovɔ si wotsɔ xe kɔkɔeƒewo ƒe kɔkɔeƒe la ŋkumee le gbedoxɔ me la ma ɖe eve enumake tso tame va se ɖe egɔme eye anyigba ʋuʋu kpekpekpe; agakpe gãwo hã gbã
eye yɔdowo nu ʋu eye nyɔnu kple ŋutsu siwo nye mawuvɔ̃lawo hafi ku la gagbɔ agbe
le yesu ƒe tsitretsitsi megbe la, wodo le woƒe yɔdoawo me eye woyi ɖe yerusalem, afi si woɖe wo ɖokuiwo fia ame geɖewo le
esi asrafo siwo klãe ɖe atia ŋuti kple woƒe amegãwo kpɔ nu siwo va dzɔ kple ale si anyigba ʋuʋui la, ŋɔdzi kple vɔvɔ̃ lé wo eye wogblɔ be, “ame sia nye mawu vi vavã
”
nyɔnu siwo kplɔe ɖo tso galilea be yewoava kpɔ edzi le yerusalem la, le nu siwo katã le dzɔdzɔm la kpɔm tso adzɔge
ame siawo dometɔ aɖewoe nye maria magdalatɔ, maria yakobo kple yosef dada kple yohanes kpakple yakobo siwo nye zebedeo ƒe viwo la dada
esi fiẽ ɖo la, kesinɔtɔ aɖe si ŋkɔe nye yosef, tso arimatia, ame si nye yesu yomedzelawo dometɔ ɖeka la,
yi ɖe pilato gbɔ hebia yesu ƒe ŋutilã kukua
pilato ɖe gbe be woatsɔ yesu ƒe ŋutilã kukua nɛ
yosef xɔ ame kuku la eye wòtsɔ aklala yeye aɖe si fu tititi la xatsa ɖe eŋuti nyuie
eye wòtsɔe mlɔ yɔdo si eya ŋutɔ ɖe ɖe agakpewo dome la me hemli kpe gã aɖe tu yɔdo la nu
maria magdalatɔ kple maria evelia wonɔ anyi henɔ ale si woɖi yesu kple afi si woɖii ɖo la kpɔm
le ŋufɔke, esi ŋutitoto ŋkeke la ƒe ŋkeke gbãtɔ wu enu la, osɔfogãwo kple farisitɔwo yi ɖe pilato gbɔ
eye wogblɔ nɛ be, “aƒetɔ, alakpatɔ ma gblɔ kpɔ be, ‘matsi tre le ŋkeke etɔ̃ megbe’
eya ta míedi be nãɖe gbe ne woatre yɔdo la nu va se ɖe ŋkeke etɔ̃a gbe ale be eƒe nusrɔ̃lawo mate ŋu ayi aɖafi eƒe ŋutilã kukua ahable amewo be, etsi tre o
nenye be nu sia va eme la, ekema nu si adzɔ fifia la, awu gbãtɔ
”
pilato ɖo nya la ŋu na wo be, “mikplɔ asrafo siawo yi ne woadzɔ yɔdo la ŋu nyuie”
ale wotre yɔdo la nu hetsɔ asrafowo ɖo afi ma be woadzɔ eŋuti
le kwasiɖagbe ƒe fɔŋli me la, maria magdalatɔ kple maria evelia woyi ɖe yɔdo la to
kasia anyigba ʋuʋu sesĩe; elabena mawudɔla aɖe si tso aƒetɔ la gbɔ la ɖi tso dziƒo va mli kpe gã la ɖa eye wòbɔbɔ nɔ anyi ɖe edzi
mawudɔla la ƒe mo le keklẽm abe dzikedzo ene eye eƒe awuwo fu tititi abe ɖetifu ene
esi dzɔlawo kpɔe la, dzidzi ƒo wo eye womu dze anyi heku ƒenyi
mawudɔla la ƒo nu na nyɔnuawo gblɔ be, “migavɔ̃ o, menya be yesu si woklã ɖe ati ŋu la dim miele
gake mele afi sia o
elabena etsi tre abe ale si wògblɔ da ɖi ene
miva kpɔ afi si wotsɔe mlɔe la ɖa
azɔ miɖe abla miayi aɖagblɔe na eƒe nusrɔ̃lawo be, etsi tre tso ame kukuwo dome eye wòyina ɖe galilea be miava kpe ye le afi ma
mixɔ nye gbedeasi sia yi na wo
”
nyɔnuawo si du dzo le yɔdoa to kple vɔvɔ̃ kple dzidzɔ
esi wole dua dzi yina ɖe nusrɔ̃lawo di ge la,
yesu va kpe wo
edo gbe na wo be, “ŋdi na mi” eye wodze klo ɖe eƒe akɔme helé eƒe afɔwo ɖe asi eye wosubɔe
yesu gblɔ na wo be, “migavɔ̃ o! miyi miagblɔ na nɔvinyewo be woadze mɔ enumake ayi ɖe galilea eye woado gom le afi ma
”
esi nyɔnuawo le gegem ɖe dua me la, asrafo siwo nɔ yɔdoa ŋu dzɔm la ƒe ɖewo va osɔfogãwo gbɔ hegblɔ nu si va dzɔ la na wo
esi osɔfogãwo kpe ta kple dumegãwo la wode aɖaŋu eye wotsɔ ga home gã aɖe na asrafoawo bena;
“migblɔ be, ‘eƒe nusrɔ̃lawo va zã me eye wofi eƒe kukua dzoe esi míenɔ alɔ̃ dɔm’”
takpekpe la do ŋugbe be, “nenye be gɔvina la se nya sia la, miatsi tre aʋli mia ta eye nu sia nu ayi dzi nyuie
”
ale asrafoawo xɔ ga la eye wogblɔ nu si woɖo na wo be woagblɔ la
nya la kaka ɖe yudatɔwo dome gbẽe eye woxɔe se va se ɖe egbegbe gɔ̃ hã
nusrɔ̃la wuiɖekɛawo hã dze galilea mɔ dzi eye woyi ɖe to si dzi yesu ɖo be yeado go wo le la dzi
afi sia wokpee le hesubɔe, ke wo dometɔ aɖewo meka ɖe edzi be yesu ŋutɔe nye ema o
egblɔ na eƒe nusrɔ̃lawo be, “wotsɔ ŋusẽ si le dziƒo kple anyigba la katã de asi nam
eya ta miyi ɖawɔ amewo le dukɔ ɖe sia ɖe me woanye nye nusrɔ̃lawo; miade mawutsi ta na wo le fofo la, vi la, kple gbɔgbɔ kɔkɔe la ƒe ŋkɔ me
miafia nu nusrɔ̃la yeye siawo be woawɔ ɖe se siwo katã mede na mi la dzi; eye kakaɖedzi nenɔ mia si ɣesiaɣi be, meli kpli mi ɣesiaɣi va se ɖe xexeame ƒe nuwuwu
”
yesu kristo, si nye đela kple mawu vi la, ƒe nyanyui la ƒe gɔmedzedzee nye esi
abe ale si woŋlɔe ɖi le yesaya ƒe agbalẽ me ene be, “madɔ nye dɔla ɖe ŋgɔwò be wòadzra wò mɔ la ɖo,
ame si ƒe gbe le ɖiɖim le gbea dzi be, ‘midzra aƒetɔ la ƒe mɔ ɖo, miwɔ eƒe mɔtatawo woanɔ dzɔdzɔe nɛ
’”
yohanes mawutsidetanamelae nye dɔla sia
enɔ gbedzi eye wòfia amewo be woadzudzɔ nu vɔ̃ wɔwɔ eye woade mawutsi ta na wo abe nugbegbe le woƒe nu vɔ̃wo gbɔ ƒe dzesi ene
ena wonya be ne wodzudzɔ nu vɔ̃ wɔwɔ eye wode mawutsi ta na wo la, mawu atsɔ woƒe nu vɔ̃wo ake wo
ame geɖe ŋutɔ tso yerusalem kple yudea nutomewo me yi gbea dzi, be yewoakpɔ yohanes eye yewoase gbedeasi si wòtsɔ vɛ
esi ame siawo ʋu woƒe nu vɔ̃wo me nɛ vɔ la, ede mawutsi ta na wo le yɔdan tɔsisia me
wotɔ awu si yohanes do la kple kposɔfu eye wòtsɔ lãgbalẽlẽdziblaka bla awua dzii
eƒe nuɖuɖu koe nye ʋetsuviwo kple gbemenyitsi
egblɔ na eƒe nyaselawo be, “ame aɖe gbɔna kpuie esi de ŋgɔ wum sãa
amea de ŋgɔ ale gbegbe be nyemedze be mabɔbɔ atu eƒe atokotaŋuka gɔ̃ hã o
nye la tsi koe metsɔ de mawutsi ta na mii gake eya ade mawutsi ta na mi kple gbɔgbɔ kɔkɔe la!”
ɣemaɣi la, yesu tso nazaret le galilea va yohanes gbɔ eye yohanes de mawutsi ta nɛ le yɔdan tɔsisia me
esi yesu nɔ go dom tso tsia me la, ekpɔ be dziƒowo nu ʋu eye gbɔgbɔ kɔkɔe, si nɔ akpakpa ƒe nɔnɔme me la nɔ ɖiɖim ɖe edzi
gbe aɖe hã ɖi tso dziƒo be, “wòe nye vinye lɔlɔ̃a si ŋu mekpɔa ŋudzedze blibo le
”
enumake gbɔgbɔ kɔkɔe la kplɔe yi gbedzi;
enɔ gbea dzi ŋkeke blaene eye abosam va tee kpɔ
enɔ lã wɔadãwo dome ke mawudɔlawo va subɔe
esi fia herodes lé yohanes de gaxɔ me vɔ megbe la, yesu yi galilea be yeagblɔ mawu ƒe nyanyui la
eɖe gbeƒã be, “ɣeyiɣi va ɖo mlɔeba! mawufiaɖuƒe la gogo! midzudzɔ nu vɔ̃ ne mianɔ agbe ɖe nyanyui la ƒe ɖoɖowo nu
”
gbe ɖeka esi yesu ɖi tsa to galilea ƒuta va yina la, ekpɔ simɔn kple nɔvia andrea wonɔ asabu dam ɖe ƒua me elabena ɖɔkplɔlawoe wonye
yesu yɔ wo hegblɔ na wo be, “miva dze yonyeme ne mawɔ mi miazu amewo ɖelawo
”
enumake wogblẽ woƒe asabuwo ɖi hedze eyome
esi wozɔ ƒua ta yina sẽ la, yesu gakpɔ zebedeo viŋutsuwo, yakobo kple yohanes hã wonɔ ʋu me nɔ woƒe ɖɔwo sam
eyɔ woawo hã be woadze ye yome, ale wogblẽ wo fofo zebedeo kple ɖɔkplɔviawo ɖi hekplɔ yesu ɖo enumake
yesu kple ame siwo nɔ eŋu la va ɖo kapernaum le memleɖa si nye yudatɔwo ƒe sabat ŋkeke dzi
woyi yudatɔwo ƒe ƒuƒoƒe eye yesu fia nu amewo le afi ma
ame siwo nɔ ƒuƒoƒea la ƒe mo wɔ yaa le yesu ƒe nufiafia ŋuti elabena efia nu wo kple tɔnyenye alo kakadedzi blibo
le nyateƒe me la, ale si wòfia nui la to vovo sãa tso ale si ame bubuwo fianɛ la gbɔ
ame aɖe si me gbɔgbɔ vɔ̃ nɔ la hã nɔ ƒuƒoƒea le ɣemaɣi me
ame sia de asi ɣlidodo me be,
“yesu nazaretitɔ, nu ka tae nèle fu ɖem na mí gbɔgbɔ vɔ̃wo? đe nèva be yeatsrɔ̃ mía? menya ame si nènye, wòe nye mawu vi, kɔkɔetɔ la
”
yesu blu ɖe eta gblɔ be, “zi ɖoɖoe eye nãdo go le eme
”
le yesu ƒe nya nu la, gbɔgbɔ vɔ̃ la do ɣli sesĩe, tsɔ amea xlã ɖe anyi ŋɔdzitɔe eye wòdo go le eme
nuwɔna sia wɔ nuku na eteƒekpɔlawo ŋutɔ, eye woƒo nu le eŋu
nu si yesu wɔ la na be eƒe ŋkɔ ɖi hoo le galilea nutoa katã me le ɣeyiɣi kpui aɖe megbe
yesu kple eŋutimeawo do go le ƒuƒoƒea eye woyi simɔn kple andrea ƒeme,
simɔn lɔ̃xo nɔ aba dzi nɔ ŋudza sesẽ aɖe lém hafi wode, ale wogblɔe na yesu
yesu yi dɔnɔa ƒe aba gbɔ, elé eƒe alɔnu eye wònɔ alinu
enumake ŋudza sesẽ la do le edzi eye wòfɔ yi ɖaɖa nu na wo woɖu
esi ɣe nɔ to ɖom la, wokplɔ dɔ ƒomevi vovovo lélawo kple ame siwo me gbɔgbɔ vɔ̃wo le la va egbɔ le aƒe si me wònɔ la, be wòada gbe le wo ŋu
kapernaum du bliboa katã kloe hã va ƒo ƒu ɖe teƒea be yewoakpɔ nu
yesu da gbe le dɔléla geɖewo ŋu eye wònya gbɔgbɔ vɔ̃wo do goe le ame aɖewo me fĩe ma
meɖe mɔ na gbɔgbɔ vɔ̃awo be woaƒo nu ya o, elabena wonya ame si wònye
le fɔŋli la, yesu ɖeka do go eye wòɖe eɖokui ɖe aga be yeado gbe ɖa
le ɣeyiɣi aɖe megbe la, simɔn kple ame bubuawo do go yi ɖadii
esi wokpɔe la, wogblɔ bena, “aƒetɔ, ame geɖe le diwòm
”
yesu ɖo eŋu na wo bena, “ele be míayi du bubuwo hã me, be magblɔ nye gbedeasi la na woawo hã elabena esia tae meva ɖo
”
ale wòzɔ mɔ tsa le galilea nutomewo katã me, henɔ mawunya gblɔm le woƒe ƒuƒoƒewo eye wònɔ ga ɖem ame siwo gbɔgbɔ vɔ̃wo de gae la hã
gbe ɖeka, anyidzela aɖe va dze klo ɖe yesu ƒe akɔme eye wòɖe kuku nɛ vevie be wòada gbe le ye ŋu
egblɔ na yesu be, “ne èlɔ̃ la, na nye ŋuti nakɔ
”
anyidzela la ƒe nu wɔ nublanui na yesu ŋutɔ, eya ta wòka asi eŋu hegblɔ nɛ be, “mèlɔ̃, eya ta wò ŋuti nakɔ
”
enumake anyidzela la ƒe lãme sẽ
yesu dɔe ɖa enumake kple sedede vevi sia be,
“kpɔ egbɔ be mègblɔ nu sia na ame aɖeke o
ke boŋ yi nãtsɔ ɖokuiwò afia osɔfo la eye nãna vɔsanu siwo mose ɖo ɖi na ameŋukɔkɔ abe ɖaseɖiɖi na wo ene
”
gake esi ŋutsua dzo yina la, eɖe gbeƒã eƒe lãmesẽkpɔkpɔ la na amewo le mɔa dzi
le esia ta ameha gã aɖe nye zi ɖe yesu dzi ale be megate ŋu yi du aɖeke me o, ke boŋ etsi gbea dzi
ke le afi sia hã la, amewo tso teƒeteƒewo va egbɔ
le ŋkeke aɖewo megbe la, yesu gatrɔ yi kapernaum
esi wòɖo afi ma la, eƒe ŋkɔ ɖi hoo le du bliboa me le ɣeyiɣi kpui aɖe ko me
medidi kura hafi aƒe si me wònɔ la yɔ fũ kple amewo o
aƒea me yɔ ale gbegbe be nɔƒe aɖeke kura meganɔ anyi o
yesu de asi mawunyagbɔgblɔ me na ameha la
sẽ la, ŋutsu ene aɖewo kɔ lãmetututɔ aɖe ɖe aba dzi gbɔna yesu gbɔe
ke le amewo ƒe agbɔsɔsɔ ta la, womete ŋu ɖo egbɔ tututu o
le esia ta woyi ɖaɖe do ɖe xɔ si me yesu nɔ la tame eye woɖiɖi dɔnɔa ɖɔɖɔɖɔ hedro ɖe ekɔme
yesu kpɔ be ŋutsu eneawo xɔe se vevie be yeate ŋu akpe ɖe wo nɔvi la ŋu, eya ta egblɔ na dɔnɔa be, “vinye, wotsɔ wò nu vɔ̃wo ke wò!”
ke yudatɔwo ƒe agbalẽfiala siwo nɔ afi ma la gblɔ be,
“nu ka! ame sia gblɔ busunya! đe wòbu be mawue yenyea? menya be mawu ɖeka hɔ̃ koe ate ŋu atsɔ nu vɔ̃wo ake oa?”
yesu nya nu si bum ameawo nɔ eya ta egblɔ na wo enumake be, “ale ke wɔ nuwɔna sia ɖe fu na miaƒe susuwo alea?
kae bɔbɔ wu, be woagblɔ na lãmetututɔ la be, ‘wotsɔ wò nu vɔ̃wo ke wò; loo alo woagblɔ nɛ be, ‘tsi tre, tsɔ wò aba ne nãzɔ azɔlĩ’?
be miadze sii be wona ŋusẽ amegbetɔ vi la be wòatsɔ nu vɔ̃ ake le anyigba dzi
” egblɔ na lãmetututɔ la be
“mele egblɔm na wò be tsi tre, tsɔ wò aba eye nãyi aƒeme!”
ŋutsua tsi tre enumake
efɔ eƒe aba la, eye wòzɔ to nukpɔlawo dome dzo
nukpɔlawo katã ƒe nu ku
wokafu mawu, eye wogblɔ be, “míekpɔ naneke teƒe alea kpɔ o!”
yesu gado go yi ƒuta eye wòfia nu ameha si kplɔe ɖo la
esi wòzɔ yina la eva ke ɖe levi, alfeo vi, ŋu wònɔ anyi ɖe dugadzɔƒe
yesu gblɔ nɛ be, “va dze yonyeme ne nãzu nye nusrɔ̃la
” levi tso enumake eye wòdze yesu yome
le fiẽ la, levi kpe yesu kple eƒe nusrɔ̃lawo be woava ɖu nu le ye ƒeme
dugadzɔlawo kple nu vɔ̃ wɔla geɖewo hã nɔ ame siwo wòkpe la dome, elabena ame siawo ƒomevi hã nɔ yesu yome
agbalẽfiala siwo tso farisitɔwo dome la kpɔ yesu wònɔ nu ɖum kple dugadzɔlawo kple nu vɔ̃ wɔlawo ale wobia eƒe nusrɔ̃lawo fewuɖutɔe be, “nu ka ta miaƒe aƒetɔ le nu ɖum kple nu vɔ̃ wɔla siawo?”
yesu se nya siwo gblɔm wonɔ ale wògblɔ na wo be, “menye lãmesesẽtɔwoe hiã gbedala o ke boŋ dɔnɔwoe
menye ame dzɔdzɔewo tae meva ɖo o ke boŋ nu vɔ̃ wɔlawo tae be maxlɔ̃ nu wo ne woadzudzɔ nu vɔ̃ wɔwɔ
”
yohanes ƒe nusrɔ̃lawo kple farisitɔwo tsia nu dɔna ɣe aɖewo ɣi
gbe ɖeka esi wogatsi nu dɔ alea la, ame aɖewo va yesu gbɔ va bia nu si ta eya ƒe nusrɔ̃lawo metsia nu dɔna o
yesu ɖo eŋu na wo be, “đe wòle be ŋugbetɔsrɔ̃ xɔlɔ̃wo natsi nu adɔ agbe nuɖuɖu le eƒe srɔ̃ɖekplɔ̃ ŋua? gbeɖe, zi ale si ŋugbetɔsrɔ̃ la le wo gbɔ ko la, womatsi nu adɔ o
gake ŋkeke aɖe li gbɔna esi wole ŋugbetɔsrɔ̃ la kplɔ ge le wo gbɔ, ale woatsi nu adɔ
menyo be woatsɔ avɔnuɖeɖi yeye aka avɔ vuvu o, elabena ne wowɔe alea la, avɔ yeye la aho ɖa le teƒea eye teƒe si vuvu la alolo ɖe edzi wu
womekɔa aha yeye hã ɖe lãgbalẽgolo xoxo me o elabena ne wowɔ esia la aha yeyea ƒe ŋusẽ ana be lãgbalẽgolo la awo eye ahaa kple lãgbalẽgolo la katã dome agblẽ
lãgbalẽgolo yeye mee wòle be woakɔ aha yeye ɖo
”
gbe ɖeka le sabat dzi esi yesu kple eƒe nusrɔ̃lawo zɔ to bligble aɖe me yina la, nusrɔ̃lawo ŋe bli aɖewo heɖu
farisitɔ aɖewo kpɔ wo eye wogblɔ na yesu be, “medze be wò nusrɔ̃lawo nawɔ nenem nu sia ƒomevi o ɖe
etsi tre ɖe míaƒe sewo ŋu be woaŋe nu le sabat ŋkekea dzi elabena esɔ kple dɔwɔwɔ le sabat dzi
”
eɖo eŋu na wo be, “đe miexlẽ nu si david kple eŋumewo wɔ esi dɔ wu wo eye woxaxa kpɔ oa?
esi abiata nye osɔfogã la, ɖe david mege ɖe mawu ƒeme eye wòɖu abolo kɔkɔe si wòle be osɔfowo ɖeɖe ko naɖu la, eye wòna eŋume aɖewo hã woɖu oa?”
egblɔ yi edzi be, “sabat ŋkekea la, ɖe woɖoe anyi be wòaɖe vi na ame, menye be ame nazu kluvi na sabat ŋkekea o
gawu la, ŋusẽ le nye mesia la si ɖe sabat ŋkekea dzi
”
yesu gayi yudatɔwo ƒe ƒuƒoƒe le kapernaum eye wòkpɔ ame aɖe si titi lé asi na le afi ma
esi wònye sabat ŋkeke dzie ta la, yesu ƒe futɔwo nɔ ŋku lém ɖe eŋu tsitotsito be ada gbe le amea ŋu mahã eye ne wòwɔe la yewoatsɔ nya ɖe eŋu
yesu yɔ amea be neva tsi tre ɖe ameha la ŋkume
etrɔ ɖe eƒe futɔwo gbɔ hebia wo be, “enyo be woawɔ dɔmenyo le sabat ŋkekewo dzia? alo enye ŋkeke si dzi woawɔ nu vevi ame loo alo atsrɔ̃ amea?” ameawo katã zi kpi eye womeɖo biabia siawo ƒe ɖeke ŋu nɛ o
yesu tsa ŋku le ameawo dzi dzikutɔe elabena eɖe fu na eƒe susu ŋutɔ be womesea veve ɖe wo nɔewo ti o
azɔ egblɔ na amea be, “do wò asi ɖe ŋgɔ
” amea wɔe eye enumake eƒe asi la ɖɔ ɖo
esi farisitɔwo kpɔ esia la wotso enumake yi ɖawɔ ɖoɖo kple herodia dunyaheha si de roma dziɖuɖu dzi la le ale si woawɔ awu yesu la ŋuti
yesu kple eƒe nusrɔ̃lawo ɖe wo ɖokui ɖe aga heyi ƒua ta eye ameha gã aɖe dze wo yome tso galilea
esi wose nu siwo katã yesu nɔ wɔwɔm ta la ame geɖe siwo tso yudea, yerusalem, idumea kple nutome siwo le yɔdan tɔsisia ƒe go kemɛ kpakple tiro kple sidɔn nutomewo hã va
yesu vɔ̃ be ameawo ava mimi ye ɖo eya ta ebia tso eƒe nusrɔ̃lawo si be woadi ʋu aɖe ada ɖi ale be ne ameawo mimi ye ɖo fũ akpa la yeage ɖe eme ado le wo dome
elabena eda gbe le dɔnɔ geɖewo ŋu gbe ma gbe ale gbegbe be, bubuwo ƒo zi ɖe eŋu fũ henɔ didim be yewoaka asi eŋu ko
nenye be ame siwo me gbɔgbɔ vɔ̃wo le la kpɔ yesu la, wodzea anyi ɖe eƒe ŋkume hedoa ɣli be, “wòe nye mawu vi la
”
gake yesu dea se na wo vevie be woagana amewo nanya ame si yenye o
le nu siawo megbe la, yesu yi to aɖe dzi eye wòbia tso ame siwo wòtia si be woava do go ye le afi ma eye ameawo yi
azɔ etia ame wuieve be woanye apostolowo, ame siwo anɔ eŋuti gbeawo tsyo gbe eye wòadɔ wo woayi aɖagblɔ mawunya ana amewo
eye wòna ŋusẽ wo be woanya gbɔgbɔ vɔ̃wo do goe le amewo me
ame wuieve siwo wòtia la ƒe ŋkɔwoe nye
simɔn, ame si wòna ŋkɔe be petro
yakobo kple yohanes, zebedeo vi siwo yesu na ŋkɔe be “dziɖegbe ƒe viwo,”
andrea, bartolomeo, mateo, toma, yakobo, alfeo vi, tadeo, simɔn, ame si nye zelote dunyaheha sesẽ aɖe me nɔla,
kple yuda iskariot, ame si dee asi emegbe
esi yesu trɔ yi aƒe si me wòdze la amehawo gade asi ƒuƒoƒo me ake, eye eteƒe medidi o, aƒea me yɔ kple amewo
ameawo sɔgbɔ ale gbegbe be mekpɔ ɣeyiɣi ne wòaɖu nu gɔ̃ hã o
esi eƒe ƒometɔwo se nya sia la, wova be yewoakplɔe ayi yewo gbɔe elabena wobu be eƒe tagbɔe da
gake yudatɔwo ƒe agbalẽfiala siwo tso yerusalem va afi ma la gblɔ be, “belzebul, gbɔgbɔ vɔ̃wo ƒe fia si le eme lae le fu ɖem nɛ
esia hã tae gbɔgbɔ vɔ̃wo ɖoa toe ɖo
”
yesu yɔ ɖeklemiɖela siawo eye wòdo lo nyanyɛ sia na wo be, “ale ke satana agate ŋu atsi tre ɖe satan ŋui?
fiaɖuƒe si ma ɖe eve la, mate ŋu anɔ te o, agbã godoo
aƒe si me mama kple dzrewɔwɔ le la hã mate ŋu anɔ te o
ne satana tsi tre ɖe eya ŋutɔ ɖokui ŋu la, ekema mate ŋu anɔ te, o ke boŋ eƒe fiaɖuƒee wu nu
le nyateƒe me la, ame aɖeke mate ŋu age ɖe ŋusẽtɔ ƒe aƒe me o eye wòalɔ eƒe nunɔamesiwo adzoe negbe ɖe ko wòabla ŋusẽtɔ ma gbã, ekema ate ŋu aha eƒe aƒemenuwo
mele nyateƒe la gblɔm na mi bena woatsɔ amewo ƒe nu vɔ̃wo kple woƒe busunyawo katã ake wo
ke ame sia ame si agblɔ busunya ɖe gbɔgbɔ kɔkɔe la ŋu la, womatsɔe akee gbeɖe o
ame sia wɔ nu vɔ̃ mavɔ
”
yesu gblɔ nya sia elebena ameawo nɔ gbɔgblɔm be gbɔgbɔ vɔ̃ nɔ eya amea me
azɔ yesu dada kple nɔviawo va aƒe si me wònɔ la godo, eye wodɔ ame aɖe ɖa be wòayɔe na wo
ameha gã aɖe bɔbɔ nɔ egbɔ ƒo xlãe eye wogblɔ nɛ be “dawò kple nɔviwòŋutsuwo di be yewoakpɔ wò le aƒea godo
”
yesu biae be, “ame kae nye danye? ame kawoe nye nɔvinyeŋutsuwo?”
etsa ŋku le ame siwo ƒo xlãe la dome godoo eye wògblɔ be, “ame siawoe nye danye kple nɔvinyeŋutsuwo!
ame sia ame si wɔa mawu ƒe lɔlɔ̃nu enye nɔvinyeŋutsu, nɔvinyenyɔnu kple danye
”
eva eme be ame geɖewo gava ƒo ƒu ɖe yesu ŋu le esime wònɔ nu fiam le ƒuta
le ameawo ƒe agbɔsɔsɔ ta la, ege ɖe ʋu aɖe me eye wònɔ afi ma hafi nɔ nua fiam
efia nu geɖe amewo to lododo me
egblɔ na wo be, “miɖo to miasee, “agbledela aɖe yi nuku wu ge ɖe eƒe agble me
nuku siwo wòwu la ƒe ɖewo ge ɖe mɔto, eye xeviwo va fɔ wo mi
bubuwo ge ɖe kpenyigba dzi afi si anyi geɖe mele o
nukua mie enumake, gake esi anyi mesɔ gbɔ o ta la
esi ŋdɔ ʋu la, eyrɔ, eye wòku elabena eƒe ke mede to o
nuku bubuwo ge ɖe ŋuwo me eye esi wonɔ tsitsim la, ŋuawo vu tsyɔ wo dzi ale be womete ŋu tse ku aɖeke o
ke nuku aɖewo ya ge ɖe anyigba nyui dzi eye wotse ku blaetɔ̃, ɖewo tse blaade eye ɖewo hã tse alafa
”
azɔ yesu gblɔ na wo be, “ame si tosenu li na la nesee
”
le esia megbe la, yesu kple eƒe nusrɔ̃la wuieveawo kpakple nusrɔ̃lawo bubuwo ɖe wo ɖokuiwo ɖe aga
nusrɔ̃lawo biae le afi sia be, “lo si nèdo la gɔme ɖe?”
yesu ɖo eŋu na wo be, “miawo la, wona mɔ mi be mianya mawufiaɖuƒe la ƒe nuɣaɣlawo, ke woɣla esiawo ɖe ame siwo le fiaɖuƒe godo
miɖo ŋku edzi be,“togbɔ be wokpɔa nu eye wosea nu hã la, womele nu gɔme se ge alo atrɔ ɖe mawu gbɔ, be wòatsɔ woƒe nu vɔ̃wo ake wo o
’”
“ke nenye be miawo hã miete ŋu se lododo bɔbɔe sia gɔme o ɖe, ale ke miawɔ ase esiwo mava do emegbe la gɔme?
“agbledela si ŋu meƒo nu tsoe lae nye ame si gblɔa mawunya na amewo, eye wòdina be yeaƒa ku nyuiwo ɖe amewo ƒe agbemɔ dzi
mɔto afi si nuku aɖewo kaka ɖo lae nye ame siwo ƒe dziwo ku atri
ne wose mawunya la, eye satana va te wo kpɔ ko la, woŋlɔa nya la be enumake
kpenyigba si dzi nuku aɖewo ge ɖo lae nye ame siwo sea mawunya la eye woxɔnɛ kple dzidzɔ
gake abe nuku siwo miena ɖe anyigba ma ƒomevi dzi ene la woƒe kewo medea to o, eye togbɔ be wotsina vlɔvlɔ hã la, ne yometiti va ko la woyrɔna
”
ŋunyigba si dzi nuku aɖewo ge ɖo lae nye ame siwo sea nyanyui la eye woxɔnɛ ɖe woƒe dziwo me
gake xexe sia me ƒe dzitsitsi ɖe kesinɔnuwo ŋu, hloloetsotso na dzidzedzekpɔkpɔ kple xexeame ƒe nudzroame geɖewo vana zua ŋu vuna tsyɔa mawu ƒe nya si wose la dzi eye metsea ku aɖeke o
” azɔ anyigba nyui lae nye ame siwo xɔa mawu ƒe nya la le nyateƒe me eye wòtsea ku geɖe na mawu, zi blaetɔ̃, zi blaade alo zi gbɔ zi alafa ɖeka kura gɔ̃ hã
”
yesu yi edzi bia nusrɔ̃lawo be, “nenye be ame aɖe si akaɖi ɖe, ɖe wòtsɔa nu tsyɔa edzi be megaklẽ oa? gbeɖe, ne wòwɔ esia la, ekema ame aɖeke mate ŋu akpɔ nu kple akaɖia alo awɔ eŋuti dɔ o
ne wosi akaɖi la, akaɖiti dzie wodanɛ ɖo be wòaklẽ na amewo eye wòanye ŋudɔwɔnu na wo
” nu siwo katã le ɣaɣla fifia la, ava dze le gaglãgbe gbe ɖeka
ne tosenu li na mi la, misee!
mikpɔ egbɔ be miewɔ ɖe nu siwo miese la dzi elabena ne miele esia wɔm la, ekema miase nu siwo katã mefia mi la gɔme
ame si si nu le la eyae woana nui, eye ame si si nu mele o la, woaxɔ sue si le esi la gɔ̃ hã le esi
”
lo bubu si fia ale si mawufiaɖuƒea le lae nye esi
‘agbledela aɖe ƒã nuku ɖe eƒe abɔ me eye wòdzo,
ke le ŋkeke aɖewo megbe la, nukua ŋutɔ tsi le eɖokui si eye agbledela mena kpekpeɖeŋu aɖeke o, elabena anyigba ŋutɔ nyo xoxo
gbã la aŋgba fẽwo do, emegbe la nukua ƒo se eye mlɔeba la etse ku
azɔ agbledela la yi agblea me eye wòxa nukua
’”
yesu yi edzi bia wo be, “ale ke gɔ̃ maɖe ale si mawufiaɖuƒe lii la afia mi
lo ka tututue mate ŋu ado wòasɔ kplii?
mawufiaɖuƒea le abe ʋuti ƒe ku si nye nuku suetɔ kekeake ene
togbɔ be ele alea hã la, ne woƒãe la etsina zua ati dzɔtsutɔwo dometɔ ɖeka eye wòɖea alɔ legbe siwo me xeviwo wɔa atɔ ɖo hekpɔa gbɔɖeme le wo me
”
yesu wɔ lododo ƒomevi geɖe ŋuti dɔ hetsɔ fia nu amewo
ewɔ esi sinu gɔme amewo ate ŋu ase la ŋuti dɔ
le nyateƒe me, ne yesu le nu fiam le dutoƒo la, lododo sɔŋ ko ŋuti dɔ wòwɔna ke emegbe ne eya kple eƒe nusrɔ̃lawo ɖe vovo la, eɖea wo gɔme na wo
esi ɣe nɔ to ɖom la, yesu gblɔ na eƒe nusrɔ̃lawo be, “mina míatso ƒua ayi eƒe go evelia dzi
”
eya kple eƒe nusrɔ̃lawo ge ɖe ʋu aɖe me eye wodze mɔ, hegblẽ ameha la ɖe ƒua ta, ke ʋu bubuwo hã dze wo yome
esi wozɔ yina sẽ la, ahom sesẽ aɖe de asi tutu me
esia wɔ be ƒutsotsoewo ŋe ɖe ʋua me ale gbegbe be wòsusɔ vie ko ʋua nanyrɔ
togbɔ be esiawo katã nɔ edzi yim hã la, yesu ya mlɔ suɖui bɔbɔe aɖe dzi le ʋua ta henɔ alɔ̃ dɔm bɔkɔɔ
nusrɔ̃lawo ʋuʋui sesĩe wònyɔ
wobiae kple vɔvɔ̃ be, “nufiala, mètsɔ ɖeke le eme be míele nyɔnyrɔm oa?”
yesu blu ɖe ya la ta enumake eye wòɖe gbe na ƒua hã be, “zi ɖoɖoe!” ya sesẽ la tɔ enumake eye ƒua zi ɖoɖoe toŋtoŋtoŋ
azɔ etrɔ ɖe nusrɔ̃lawo ŋu bia wo be, “nu ka ta mievɔ̃ alea gbegbe ɖo? ekema va se ɖe fifĩ laa hã, miexɔ dzinye se oa?”
vɔvɔ̃ ɖo nusrɔ̃lawo ŋutɔ
woƒe mo wɔ yaa eye wogblɔ na wo nɔewo be, “ame ka ŋutɔ gɔ̃e nye ame sia, be yawo kple ƒutsotsoewo hã ɖoa toe?”
wotso ƒu la eye woge ɖe gadaratɔwo ƒe nuto me
esi yesu ɖi go tso ʋua me la ŋutsu aɖe si me gbɔgbɔ vɔ̃ le do go tso yɔdoawo me va kpee
ame sia ƒe nɔƒe nye ameɖibɔ me eye ame aɖeke magate ŋu ablae o alo ade gakɔsɔkɔsɔ gɔ̃ hãe o
elabena zi geɖe wodea gakɔsɔkɔsɔ eƒe asiwo kple afɔwo, ke etsona wo keŋkeŋ
ame aɖeke mesesẽ wui ale woalée wòadze kɔ anyi o
le ŋkeke kple zã me siaa la enɔa tsatsam le yɔdowo dome kple togbɛwo dzi nɔa ɣli dom henɔa eɖokui sim kple kpe ɖaɖɛwo
ame sia kpɔ yesu xoxoxo esi wònɔ tsia dzi gbɔna, eya ta esi wòɖi go ko la, eƒu du va tui hedze klo ɖe eŋkume
edo ɣli kple gbe sesĩe be, “nya ka le nye kple wò dome? wò yesu, mawu dziƒoʋĩtɔ la ƒe vi? le mawu ta mègawɔ funyafunya aɖekem o
”
elabena yesu nɔ gbɔgblɔm nɛ bena, “do go le ŋutsu sia me, wò gbɔgbɔ vɔ̃”
yesu bia gbɔgbɔ vɔ̃a be, “ŋkɔwò ɖe?” eye wòɖo eŋu nɛ be, “ŋkɔnye enye legio alo aʋakɔ, elabena mí ame geɖewoe le ame sia me
”
azɔ gbɔgbɔ vɔ̃awo ɖe kuku na yesu vevie be wòaganya yewo ayi du didi aɖeke me o
eva eme be aƒehawo ƒe ha aɖe nɔ nu ɖum le togbɛ si te ɖe taa ŋu la dzi
gbɔgbɔ vɔ̃awo gblɔ na yesu be, “míeɖe kuku nya mí ɖo ɖe ha mawo me
”
yesu na mɔ wo be woayi, eye gbɔgbɔ makɔmakɔ siawo do go le aɖaʋatɔa me enumake yi ɖage ɖe hawo me
esia wɔe be hawo katã ƒu du sesĩe, yi ɖanyrɔ̃ wo ɖokuiwo ɖe ƒua me doo heno tsi ku
hakplɔviawo si dzo eye esi wonɔ yiyim la, wokaka nyaa ɖe duwo kple kɔƒewo me
esia wɔe be ame sia ame yi be ye ŋutɔ yeakpɔ nu si dzɔ la
le esia ta eteƒe medidi o ko ameha gã aɖe va ƒo zi ɖe afi si yesu le, gake esi wokpɔ aɖaʋatɔa wòdo awu nyuie heɖo ame me nɔ anyi kpoo la, vɔvɔ̃ ɖo wo katã
ame siwo va kpɔ nu si dzɔ ɖe gbɔgbɔ vɔ̃ tɔa kple hawo dzi la hã gayi ɖagblɔe na ame bubuwo,
ale amewo gava fũ eye woɖe kuku na yesu be wòadzo le yewo ƒe nutowo me ne yewoakpɔ vovo
le esia ta yesu gagbugbɔ ge ɖe ʋua me be yeadzo
tete ŋutsu si me wònya gbɔgbɔ vɔ̃wo le la ɖe kuku nɛ be yeayi kplii
gake egblɔ nɛ bena, “yi aƒe me le nɔviwòwo gbɔ, eye nãgblɔ nu gã siwo mawu wɔ na wò kple ale si wòkpɔ nublanui na wò la na wo
”
amea dze mɔ eye wòtsa le du ewo siwo le nutoa me la me henɔ gbeƒã ɖem nu gã siwo yesu wɔ nɛ la na ame sia ame eye eƒe nya la wɔ nuku na ameawo ŋutɔ
esi yesu va ɖi go ɖe ƒua ƒe go evelia dzi la, ameha gã aɖe ƒo zi ɖe eŋu
yudatɔwo ƒe ƒuƒoƒe dzikpɔla aɖe si ŋkɔe nye yairo la va dze klo ɖe ekɔme,
eye wòɖe kuku nɛ vevie be wòava da gbe le ye vinyɔnuvi sue si dze dɔ la ŋu na ye
egblɔ na yesu be, “vinye la ɖo kudo nu vɔ eya ta meɖe kuku va da asi ɖe edzi be wòagbɔ agbe
”
yesu tso kpla dze eyome eye ameha gã aɖe kplɔ wo ɖo
nyɔnu aɖe nɔ ameawo dome si nɔ ʋusisidɔ lém ƒe wuieve sɔŋ
nyɔnu sia kpe fu tsa le atikewɔla geɖewo dzi ƒe geɖewo eye wògblẽ ga geɖe hã be woada dɔa na ye gake mekpɔ dzidzedze o, dɔa ɖeko wòganyra ɖe edzi nɛ boŋ
ese nukunu geɖe siwo yesu wɔ, eya ta eʋli eɖokui to ameha la dome hezɔ va yesu megbe eye wòka asi eƒe awu ŋu
elabena exɔe se eye wògblɔ le eɖokui me be, “nenye be mete ŋu ka asi eƒe awu ŋu teti ko la nye lãme asẽ
”
vavã esi wòka asi yesu ƒe awu ŋu teti ko la ʋu si nɔ dodom le eŋu la tɔ enumake eye wòse le eɖokui me hã be yehaya
yesu se le eƒe lãme enumake be dɔyɔyɔ ƒe ŋusẽ aɖe do le ye me, eya ta etrɔ kɔ hebia be, “ame kae ka asi nye awu ŋu?”
eƒe nusrɔ̃lawo ɖo eŋu nɛ be, “esi ame gbogbo siawo ƒo zi ɖe ŋuwò ɖe, ale ke wɔ nègale biabiam be ame kae ka asi ŋuwò?”
gake yesu ganɔ ŋku tsam kokoko be yeakpɔ ame si wɔ nenem nu sia
kasia nyɔnua do le ameawo dome kple vɔvɔ̃ kple dzodzonyanyanya va dze klo ɖe yesu ƒe afɔnu hegblɔ nu si wòwɔ la nɛ
yesu gblɔ nɛ be, “vinyenyɔnu, wò xɔse da gbe le ŋuwò, heyi le ŋutifafa me, wò dɔléle la vɔ keŋkeŋ
”
esi yesu nɔ nu ƒom na nyɔnu sia la amedɔdɔwo tso yairo ƒeme va tui gblɔ nɛ be, “viwò la ku xoxoxo eya ta mègaxa ɖe fu na nufiala la be neva aƒea me o
”
yesu se nya siwo wova gblɔ na yairo ale wòde dzi ƒo nɛ gblɔ be, “mègavɔ̃ o, xɔ dzinye se ko
”
azɔ yesu tia petro, yakobo kple yohanes ko be woakplɔ ye ɖo ayi ɖe aƒea me
esi wòva ɖo aƒea ƒe agbonu la, yesu kpɔ be zitɔtɔ gã aɖe nɔ teƒea elabena amewo nɔ avi fam henɔ ɣli dom hoo
ege ɖe aƒea me eye wòƒo nu na ameawo gblɔ be, “nu ka ƒe avi fafa kple howɔwɔe nye sia? đevia meku o, ke boŋ alɔ̃e wòdɔ!”
ameawo koe ʋuu, le nya si wògblɔ la ta
ke yesu nya wo do goe le aƒea me
azɔ ekplɔ ɖevia fofo, dada, kple nusrɔ̃la etɔ̃awo ɖe asi eye woge ɖe xɔ si me wotsɔ ɖevi la mlɔe la me
yesu lé ɖevia ƒe alɔnu eye wòdo ɣli gblɔ nɛ be “talita kumi” si gɔme enye be, nyɔnuvi sue mele egblɔm na wò be, tsi tre
nyɔnuvi la ti kpo tso aba la dzi eye wòzɔ azɔli
nyɔnuvi la xɔ ƒe wuieve
le nyateƒe me la, gbɔgblɔ bu ɖe edzilawo
ke yesu de se na wo vevie ŋutɔ be womegagblɔ nu si dzɔ la na ame aɖeke o
azɔ ebia tso wo si be woadi nane na ɖevia wòaɖu
le esia megbe la, yesu kple eƒe nusrɔ̃lawo dzo le nuto ma me heyi nazaret si nye wo dedu me
le sabat ŋkeke dzi la eyi ƒuƒoƒe ɖafia nu eye ame geɖe siwo se eƒe nufiafia la ƒe nu ku
wobia be, “afi ka ame sia xɔ nu siawo tsoe? nunya ka tɔgbi wonɛ be wòte ŋu le nukunu siawo wɔm!
alo menye ame sia nye atikpala la oa? menye maria viŋutsu si nɔviawo nye yakobo, yosef, yuda kple simɔn siwo le mia dome eye nɔvianyɔnuwo hã le mia domee oa?” esia na eƒe nu ku dzi na wo ŋutɔ
yesu gblɔ na wo be, “bubu menɔa nyagblɔɖila aɖeke ŋu le ye ŋutɔ dedu me kple eƒe amewo dome o
”
le ameawo ƒe dzimaxɔse ta, mete ŋu wɔ nukunu gãwo le wo dome o, asi ko wòda ɖe dɔléla ʋee aɖewo dzi heyɔ dɔ wo
ewɔ nuku na yesu ŋutɔ be wo detɔwo mexɔ edzi se o, ke edzo kpoo yi ɖatsa le kɔƒewo me nɔ nu fiam amewo
yesu yɔ eƒe nusrɔ̃lawo eye wòdɔ wo eve eve hena ŋusẽ wo be woanya gbɔgbɔ vɔ̃wo do goe le amewo me
egblɔ na wo be, womegatsɔ naneke ɖe asi o, negbe atizɔti ko, womegatsɔ nuɖuɖu, mɔzɔkotoku alo ga hã ɖe asi o
womegatsɔ afɔkpa eve alo awu eve teti hã o
egblɔ kpe ɖe eŋu be, “midze aƒe ɖeka ko me le kɔƒe ɖe sia ɖe me, miganɔ tsatsam tso aƒeme yi aƒeme o
nenye be kɔƒe aɖe me tɔwo mexɔ mi alo ɖo to mi o la, miʋuʋu ke si lé ɖe afɔƒome na mi la ɖi eye miadzo
esia fia be miegblẽ teƒea ɖi be nu sia nu si adzɔ ɖe edzi la nadzɔ faa
”
nusrɔ̃lawo dze mɔ henɔ nu xlɔ̃m ame sia ame si wodo goe le mɔ dzi la be wòadzudzɔ nu vɔ̃ wɔwɔ
wonya gbɔgbɔ vɔ̃wo le amewo me eye wosi ami kɔkɔe hã na dɔnɔwo heda gbe le wo ŋu
fia herodes va se yesu ŋkɔ elabena, nukunu geɖe siwo katã wɔm wònɔ la tsi nu na amewo wonɔ gbɔgblɔm le afi sia afi
fia la bu be yohanes mawutsidetanamelae gagbɔ agbe esia tae amewo le gbɔgblɔm be, “yohanes mawutsidetanamelae fɔ
eya tae wòte ŋu le nukunu siawo wɔm ɖo
”
ame aɖewo hã bu be yesu enye eliya nyagblɔɖila xoxoawo dometɔ ɖeka si gava dzɔ; eye ɖewo hã bu be yesu enye nyagblɔɖila yeye si si ŋusẽ le abe esiwo nɔ anyi va yi ene
gake herodes ya gblɔ kple kakaɖedzi be, “yohanes ame si nu metso ta le la kokokoe fɔ tso yɔme
”
herodes sia nye ame si dɔ asrafowo be woalé yohanes de gaxɔ me
ewɔ esia le herodia nɔvia filipo srɔ̃ si wòxɔ ɖe ta
elabena yohanes gblɔ na herodes be, “se meɖe mɔ be nãxɔ nɔviwò srɔ̃ ɖe o
”
le esia ta herodia di vevie be woawu yohanes, gake fia la meda asi ɖe ɖoɖo sia dzi o
elabena herodes tsɔ bubu geɖe na yohanes le eƒe ame ɖɔʋu kple ame kɔkɔe nyenye ta eya ta etsɔe de ye ŋutɔ ƒe dzikpɔkpɔ te
nenye be herodes kple yohanes wole dze ɖom la, nya siwo yohanes gblɔna la ɖea fu na herodes ƒe susu ŋutɔ gake zi ge ɖe la, edina kokoko be yeaɖo dze kplii
mlɔeba la, herodia va kpɔ mɔnu aɖe si dzi wòato awu yohanes
herodes ƒe dzigbe ɖo eye wòɖo kplɔ̃ na eƒe kpeɖeŋutɔ ame siwo nye asrafo ƒe amegãwo kple ame ŋkuta siwo tso galilea la le fiasã la me
eva dzɔ be herodia ƒe vinyɔnu va ɖu ɣe na amekpekpeawo
ale si wòɖu ɣeae la do dzidzɔ na ame sia ame ŋutɔ
le esia ta fia la gblɔ na nyɔnuvia be, “bia nu sia nu si nèdi tso asinye la eye mana wò
”
eka atam nɛ be, “nu sia nu si nãbia la matsɔe ana wò, nenye nye fiaɖuƒe ƒe afã nèbia hã mana wò
”
nyɔnuvia yi dadaa gbɔ ɖagblɔ nya la nɛ
dadaa gblɔ nɛ be, “yi nãbia yohanes mawutsidetanamela ƒe ta
”
nyɔnuvia gaɖe abla va fia la gbɔ va gblɔ nɛ be, “mele yohanes mawutsidetanamela ƒe ta dim fifi laa, nenɔ agba me woatsɔ vɛ nam
”
nya sia ve fia la ŋutɔ, gake anye ŋukpe be wòada le eƒe atam si wòka la dzi le eƒe amekpekpeawo ŋkume
eya ta eɖo asrafo si le eŋu dzɔm la ɖa be wòayi aɖatso ta le yohanes nu atsɔ vɛ nɛ
asrafo la yi ɖatso ta le yohanes nu
hetsɔ de agbe me vɛ na nyɔnuvia eye wòtsɔe yi na dadaa
esi yohanes ƒe nusrɔ̃lawo se nu si dzɔ la, woyi ɖaxɔ eƒe kukua heyi ɖaɖi
yesu ƒe nusrɔ̃lawo trɔ tso woƒe mɔzɔzɔwo me gbɔ va eye wogblɔ nu siwo katã wowɔ, nya siwo katã wogblɔ, kple teƒe siwo katã wode la nɛ
yesu se nya siawo keŋ eye wòɖo aɖaŋu na wo be, “mina míadzo le amehawo dome vie aɖadi teƒe aɖe anɔ adzudzɔ sẽ
” elabena ame geɖewo ŋutɔ nɔ wo gbɔ vam henɔ dzodzom ale wɔ be, ɣeyiɣi meli ne woaɖu nu o
eya ta wodzo le teƒe sia kple ʋu heyi teƒe aɖe si zi ɖoɖoe wu
gake ame geɖewo gakpɔ wo xoxo henya afi si yim wonɔ eya ta woƒu du dze ŋgɔ na wo zɔ ƒua nu yi ɖakpe wo esi woɖi go le ʋua me teti ko
ale abe ale si wònɔna ɖaa ene la, ameha gã aɖe gava kpe yesu le afi sia
ameawo ƒe nu wɔ nublanui nɛ ŋutɔ, elabena wole abe alehã si kplɔla meli na o la ene
efia nu geɖe siwo wòle be woanya la wo
le ɣetrɔ me la, eƒe nusrɔ̃lawo va gblɔ nɛ be, “teƒe sia tso abo,evɔ zã hã le dodom
eya ta gblɔ na ameawo be woayi kɔƒe kple agble siwo te ɖe afi sia la me aɖadi nuɖuɖu na wo ɖokuiwo
”
gake yesu gblɔ na wo be, “miawo mina nuɖuɖu wo
” nusrɔ̃lawo biae be, “nu kae míana wo? hafi woate ŋu ana nuɖuɖu ameha sia la, ehiã ga home gã aɖe
”
yesu bia wo be, “nuɖuɖu agbɔsɔsɔ ka sinue le mia si? miyi miakpɔe ɖa
” woyi gbɔ va gblɔ nɛ be, “abolo atɔ̃ kple tɔmelã meme eve koe li
”
yesu gblɔ na wo be woana ameawo nanɔ anyi ɖe ƒuƒoƒowo me le gbe dama la dzi
ale ameawo nɔ anyi ɖe hatsotso alafa alafa kple blaatɔ̃wo me
azɔ yesu tsɔ abolo atɔ̃ la kple tɔmelã meme evea eye wòwu mo dzi, heda akpe ɖe wo ta
eŋe aboloawo me, eye wòtsɔ wo kple tɔmelãwo na nusrɔ̃la ɖe sia ɖe be wòaɖo ameawo kɔme
ameawo ɖu nua ale gbegbe be woɖi ƒo wu ale si hiã gɔ̃,
eye esi nusrɔ̃lawo ƒo ƒu abolo kple tɔmelã kake siwo susɔ ɖe gbea dzi la woyɔ kusi wuieve
ke ŋutsu siwo ɖu nua la ƒe xexlẽme anɔ akpe atɔ̃
le nuɖuɖunana ameawo vɔ megbe teti ko la, yesu ɖe gbe na eƒe nusrɔ̃lawo be woage ɖe ʋua me akui tso ƒua ayi betsaida afi si yeava tu wo le emegbe
ebe ye ŋutɔ yeado megbe ado hedenyui na ameha la eye yeado mɔ wo woayi aƒeme
le esia megbe la, yesu yi togbɛ aɖe dzi be yeado gbe ɖa
le zã me esi nusrɔ̃lawo ɖo ƒua titina la,
yesu ɖeka nɔ godzi kpɔ wo ɖa
ekpɔ be ya sesẽ si nɔ ƒoƒom la nɔ fu ɖem na wo ale gbegbe be ʋua kuku sesẽ na wo ŋutɔ
anɔ abe fɔŋli ga etɔ̃ me ene la, yesu zɔ ƒua dzi ɖo ta wo gbɔ
ewɔ abe ɖe wòbe yeazɔ to wo ŋu ene
gake wo katã wokpɔe wònɔ zɔzɔm le ƒua dzi eya ta wodo vɔvɔ̃ɣli elabena wobu be ŋɔlie
gake eƒo nu gblɔ na wo enumake be, “miaƒe dzi nedze eme
nyee, migavɔ̃ o
”
azɔ ege ɖe ʋua me eye yaƒoƒo la tɔ te
nusrɔ̃lawo kata ƒe nu ku ŋutɔ
elabena va se ɖe fifia la, womese yesu ƒe wɔnawo gɔme o, gawu la, womese nukunu gã si wòwɔ le ɣetrɔ ma hã gɔme o, elabena woƒe dzime sẽ
wotso ƒua va do ɖe genezaret eye wotɔ ʋua
hedo go le eme
ame siwo nɔ afi ma la kpɔ yesu dze sii enumake
eya ta wolé du tsɔ yi ɖagblɔe na ame siwo katã le nutomea me be, yesu va ɖo
ale amewo kɔ dɔnɔwo ɖe abawo dzi va egbɔ
afi sia afi si yesu yi le kɔƒewo, duwo kple agblewo me la, wokɔa dɔnɔwo vaa asiwo kple mɔwo toe eye woɖea kuku nɛ be woaka asi eƒe awu pɛ ko ŋu
le nyateƒe me la, ame ale si sinu ka asi eŋu ko la ƒe lãme sẽ
gbe ɖeka farisitɔwo kple agbalẽfiala aɖewo tso yerusalem va yesu gbɔ
ame siawo kpɔe be yesu ƒe nusrɔ̃la aɖewo meklɔa asi ɖe yudatɔwo ƒe kɔnu nu hafi ɖua nu o
elabena yudatɔwo, vevietɔ farisitɔwo ɖe woklɔa asi kple abɔ va se ɖe abɔkuglui nu ke abe ale si wo tɔgbuiwo wɔnɛ hafi ɖua nu ene
ne wotso asime gbɔ la, ele be woawɔ kɔnu sia godoo hafi ade asi nuɖuɖu ŋu
esia nye se siwo dzi wowɔna pɛpɛpɛ ƒe alafa nanewo la ƒe kpɔɖeŋu ɖeka
kɔnu bubu si me wogalé ɖe asi lae nye nuɖazewo, ganuwo kple gagbawo kɔklɔ
ale farisitɔwo kple agbalẽfiala siawo va bia yesu be, “nu ka tae wò nusrɔ̃lawo megawɔa míaƒe kɔnu xoxoawo o? womeklɔa asi ɖe kɔnua nu hafi ɖua nu o
”
yesu ɖo eŋu na wo be, “nyateƒe ŋutɔe yesaya to esi wògblɔ nya ɖi tso mi alakpatɔ siawo ŋuti; abe ale si woŋlɔe ɖi ene be, ‘ame siawo le buyem kple woƒe nuyiwo, ke woƒe dzi te ɖa xaa tso gbɔnye
woƒe subɔsubɔ nye dzodzro elabena woƒe nufiafiawo nye amewo ƒe sededewo ko
’”
elabena miegbe nu le mawu ƒe ɖoɖo vavãwo gbɔ hewɔa mia ŋutɔwo ƒe ɖoɖowo dzi
đe mieɖoe koŋ le nu gbem le mawu ƒe sewo gbɔ eye mietu afɔ wo dzi le miawo ŋutɔ ƒe ɖoɖowo ta
”le kpɔɖeŋu me, mose de se si tso mawu gbɔ la na mi be, ‘bu fofofwò kple dawò
’ egblɔ kpe ɖe eŋu be, ‘ame si agblɔ nya vloe ɖe fofoa alo dadaa ŋu la dze na ku
’
gake miawo la miegblɔ be ame ate ŋu agblɔ na edzila si hiã nane be, “taflatse nyemate ŋu akpe ɖe ŋuwò o! elabena nu si wòle be matsɔ na wò la metsɔe na mawu xoxo
’
mieɖea mɔ hã be wòawɔ nu si dze be wòawɔ na fofoa alo dadaa o
ale miegbe mawu ƒe nya eye miewɔna ɖe miaƒe kɔ, siwo mieɖo anyi la dzi
miaƒe wɔna geɖewo le alea
”
azɔ yesu yɔ ameha la be woava ɖo to ye
egblɔ na wo be, “mi katã miɖo to nyuie, ne miase nya siawo gɔme”
naneke meli si tsoa egodo gena ɖe ame me, si ate ŋu aƒo ɖi amea o, ke boŋ nu siwo doa go tso amea me la woawoe nye nu siwo ƒoa ɖii
ame si to senu li na la nesee
azɔ yesu ge ɖe aƒe aɖe me be yeahe ɖa le amehawo gbɔ vie
eƒe nusrɔ̃lawo va biae le afi sia be wòaɖe nya siwo wògblɔ va yi la gɔme na yewo
yesu bia wo be “ekema miawo hã miese nya siawo gɔme oa? miate ŋu akpɔe dze sii be nu siwo mieɖuna la megblẽa nu le miaƒe luʋɔ ŋu oa?
ne ame ɖu nu la meyina eƒe dzi me o
ke boŋ etoa eƒe dɔkaviwo me
” egblɔ nya sia be yeafia be nuɖuɖu ɖe sia ɖe ŋuti kɔ
egagblɔ kpe ɖe eŋu be, “nu si ŋu ame buna lae gblẽa nu le eŋu heƒoa ɖii
elabena ame ƒe dzi mee susu baɖa doa go tsona
nu baɖawo abe, fĩeŋufieŋui alo matrewɔwɔ, fififi, amewuwu, ahasiwɔwɔ
ŋubiabiã, ŋutasesẽ, amebeble, makɔmakɔnyenye, ŋuʋaʋã, ame ŋu gbegblẽ, dada kple movinuwɔna bubuwo
nu vɔ̃ɖi siawo katã doa go tso miaƒe dziwo me eye woawoe nye nu siwo ƒoa ɖi mi ale be miedze be miage ɖe mawu ŋkume o
yesu dzo le galilea heyi tiro kple sidɔn nutomewo me
edze agbagba be yeaɣla ye ɖokui gake mete ŋui o
mekpɔ ɖo hafi eƒe vava ɖi hoo abe ale si wònɔna ɖaa ene o
nyɔnu aɖe si ƒe vi gbɔgbɔ vɔ̃ nɔ fu ɖem na la va egbɔ enumake
nyɔnu sia se yesu ŋkɔ eya ta eva dze klo ɖe eƒe afɔ nu
heɖe kuku be wòaxɔ ye via le gbɔgbɔ vɔ̃a si na ye
nyɔnua nye sirofoiniketɔ ame siwo yudatɔwo buna trɔ̃subɔlawoe la dometɔ ɖeka
yesu gblɔ nɛ be, “ele be ɖeviwo naɖi ƒo gbã, gawu la menyo be woatsɔ ɖeviwo ƒe nuɖuɖu aƒu gbe ɖe avuwo gbɔ o
”
nyɔnua ɖo eŋu nɛ be, “aƒetɔ esia nye nyateƒe, gake wotsɔa ɖeviwo ƒe nuɖuɖu wuwlui si susɔ la naa avuvi siwo le kplɔ̃ te
”
yesu gblɔ nɛ be, “enyo, èɖo nyaa ŋu nyuie ŋutɔ
meda gbe le viwò nyɔnuvi sue la ŋu na wò
heyi aƒe me, elabena gbɔgbɔ vɔ̃ la do go le eme
”
esi nyɔnu sia va ɖo aƒe me la, ekpɔ via nyɔnuvia wòmlɔ anyi ɖe aba dzi kpoo elabena gbɔgbɔ vɔ̃a do go le eme
azɔ yesu tso tiro yi sidɔn to dekapoli alo du ewoawo me gatrɔ yi galilea ƒua nu
wokplɔ tokunɔ aɖe si menya nuƒoƒo nyuie o la vɛ nɛ le afi sia eye ame sia ame ɖe kuku nɛ be wòada asi ɖe edzi ayɔ dɔe
yesu kplɔ tokunɔ la dzoe le ameawo dome yi adzɔge eye wòƒo eƒe asibiɖɛwo ɖe eƒe towo me
azɔ eɖe ta hesi ɖe eƒe aɖe dzi
ewu mo dzi kpɔ dziƒo eye wògbɔ fũ heɖe gbe be, “hefata” si gɔme enye “ʋu
”
enumake amea ƒe towo ʋu eye wòde asi nusese kple nuƒoƒo me nyuie hã
yesu de se na ameha la be womegana amewo nanya nu si yewɔ la o, gake zi ale si wòde se sia na wo la, zi nenema kee wokakaa nya la,
elabena nuwɔna la wɔ nuku na wo
ale nya sia tsi amewo nu wonɔ gbɔgblɔm ɖaa be, “nu sia nu si wòwɔna la nye nukunu
ewɔnɛ be tokunɔ sea nu eye aɖetututɔ hã ƒoa nu eme kɔna!”
ameha gã aɖe gaƒo ƒu ɖe yesu ŋu le afi aɖe gbe ɖeka eye nuɖuɖu menɔ wo si woaɖu o
yesu yɔ eƒe nusrɔ̃lawo eye wògblɔ na wo be,
le ωkeke ade megbe la, yesu kplå petro, yakobo kple yohanes yi to kåkå a∂e tame
ame a∂eke menå teƒe sia o
esi wo∂o afi ma teti ko la yesu ƒe mo de asi kekl¢ me kple ωutikåkåe,
le ωkeke ade megbe la, yesu kplå petro, yakobo kple yohanes yi to kåkå a∂e tame
ame a∂eke menå teƒe sia o
esi wo∂o afi ma teti ko la yesu ƒe mo de asi kekl¢ me kple ωutikåkåe,
ne meɖo wo ɖe aƒe me dɔmeɣeɣii la, ŋuzi atsɔ wo le mɔa dzi, elabena wo dometɔ aɖewo tso didiƒe ke
”
ne meɖo wo ɖe aƒe me dɔmeɣeɣii la, ŋuzi atsɔ wo le mɔa dzi, elabena wo dometɔ aɖewo tso didiƒe ke
”
nusrɔ̃lawo biae be, “afi kae míakpɔ nuɖuɖu na ame gbogbo siawo le, le gbedzi afi sia?”
nusrɔ̃lawo biae be, “afi kae míakpɔ nuɖuɖu na ame gbogbo siawo le, le gbedzi afi sia?”
petro gblå na yesu be, “nufiala, enyo na m¡ be m¡anå afi sia
m¡na m¡atu agbadå etß, ∂eka na wœ, ∂eka na mose, eye ∂eka na eliya
”
petro gblå na yesu be, “nufiala, enyo na m¡ be m¡anå afi sia
m¡na m¡atu agbadå etß, ∂eka na wœ, ∂eka na mose, eye ∂eka na eliya
”
egblå esia elabena menya nu si wœagblå o, wovß ωutå
egblå esia elabena menya nu si wœagblå o, wovß ωutå
wokpɔ lã meme eve aɖewo hã eye yesu da akpe ɖe woawo hã ta eye wòna be nusrɔ̃lawo ma wo na ameawo
wokpɔ lã meme eve aɖewo hã eye yesu da akpe ɖe woawo hã ta eye wòna be nusrɔ̃lawo ma wo na ameawo
kasia nusrßla etßawo megakpå ame a∂eke le wo gbå o negbe yesu ∂eka ko, elabena mose kple eliya dzo
kasia nusrßla etßawo megakpå ame a∂eke le wo gbå o negbe yesu ∂eka ko, elabena mose kple eliya dzo
yesu yi edzi gblå na eƒe nusrßlawo be, “mia dometå a∂ewo siwo le afi sia la anå agbe va se ∂e esime mawufia∂uƒea nava le ωus¢ g∑ a∂e me
”
yesu yi edzi gblå na eƒe nusrßlawo be, “mia dometå a∂ewo siwo le afi sia la anå agbe va se ∂e esime mawufia∂uƒea nava le ωus¢ g∑ a∂e me
”
le nu siawo megbe la, yesu ge ɖe ʋu aɖe me enumake kple eƒe nusrɔ̃lawo eye wova ɖi go ɖe dalmanuta nutowo me
le nu siawo megbe la, yesu ge ɖe ʋu aɖe me enumake kple eƒe nusrɔ̃lawo eye wova ɖi go ɖe dalmanuta nutowo me
farisitɔ siwo nɔ afi ma la se be yesu va ɖo teƒea ale woyi be yewoahe nukɛ kplii
wova gblɔ nɛ be, “đe dzesi aɖe tso dziƒo fia mí míakpɔ, ekema míaxɔ dziwò se
”
farisitɔ siwo nɔ afi ma la se be yesu va ɖo teƒea ale woyi be yewoahe nukɛ kplii
wova gblɔ nɛ be, “đe dzesi aɖe tso dziƒo fia mí míakpɔ, ekema míaxɔ dziwò se
”
yesu ɖe hũ, eye wògblɔ na wo be, “nyemawɔ naneke gbeɖe o
nukunu neni dim mi ame siawo miele be miakpɔ?”
yesu ɖe hũ, eye wògblɔ na wo be, “nyemawɔ naneke gbeɖe o
nukunu neni dim mi ame siawo miele be miakpɔ?”
yesu dzo le wo gbɔ, hetrɔ ge ɖe ʋua me eye wòtso ta la yi eƒe go evelia dzi
yesu dzo le wo gbɔ, hetrɔ ge ɖe ʋua me eye wòtso ta la yi eƒe go evelia dzi
wova ∂o toa te eye wokpåe be ameha g∑ a∂e ƒo xl∑ nusrßla asieke maml§awo
yudatåwo ƒe agbal¢fialawo nå nuka hem kpli wo
wova ∂o toa te eye wokpåe be ameha g∑ a∂e ƒo xl∑ nusrßla asieke maml§awo
yudatåwo ƒe agbal¢fialawo nå nuka hem kpli wo
esi wonɔ tsia dzi yina la, yesu gblɔ na wo kple gbe blewuu be, “mikpɔ nyuie le herodes kple farisitɔwo ƒe nuʋãnu la ŋu
”
esi wonɔ tsia dzi yina la, yesu gblɔ na wo kple gbe blewuu be, “mikpɔ nyuie le herodes kple farisitɔwo ƒe nuʋãnu la ŋu
”
yesu bia wo be, “nya ka tututu hem miele?”
yesu bia wo be, “nya ka tututu hem miele?”
yesu nya nya si gblɔm wonɔ ale wògblɔ na wo be, “gbeɖe, menye nu si bum miele la gblɔm mele o! nu ka ta mietea ŋu sea nu gɔme o? đe miaƒe dzíwo ku atri nenema gbegbe be miate ŋu ase nu gɔme oa?
yesu nya nya si gblɔm wonɔ ale wògblɔ na wo be, “gbeɖe, menye nu si bum miele la gblɔm mele o! nu ka ta mietea ŋu sea nu gɔme o? đe miaƒe dzíwo ku atri nenema gbegbe be miate ŋu ase nu gɔme oa?
nyateƒe ne gbågbå ba∂a sia dze edzi la, etsån§ xl∑na ∂e anyi ωådzitåe eye futukpå dona le enu båbåbå; e∂ua a∂ukli eye eya ame bliboa ƒe l∑me liana ses™e
me∂e kuku na wœ nusrßlawo be woanya gbågbå vß sia le eme gake womete ωui o
”
nyateƒe ne gbågbå ba∂a sia dze edzi la, etsån§ xl∑na ∂e anyi ωådzitåe eye futukpå dona le enu båbåbå; e∂ua a∂ukli eye eya ame bliboa ƒe l∑me liana ses™e
me∂e kuku na wœ nusrßlawo be woanya gbågbå vß sia le eme gake womete ωui o
”
yesu trå ∂e nusrßlawo ωu hegblå na wo be, “mi xåse √eetå siawo, ωkeke nenie wœle be manå anyi kpli mi hafi miaxå dzinye ase? ale ke gbegbe magbå dzi ∂i na mi? mikplå ∂evi la v§ nam
”
yesu trå ∂e nusrßlawo ωu hegblå na wo be, “mi xåse √eetå siawo, ωkeke nenie wœle be manå anyi kpli mi hafi miaxå dzinye ase? ale ke gbegbe magbå dzi ∂i na mi? mikplå ∂evi la v§ nam
”
egabia wo be, “esi menyi ame akpe ene kple abolo adre, ɖe abolo kusi nenie susɔ?” woɖo eŋu nɛ be, “kusi adre
”
egabia wo be, “esi menyi ame akpe ene kple abolo adre, ɖe abolo kusi nenie susɔ?” woɖo eŋu nɛ be, “kusi adre
”
yesu bia ∂evia fofo be, “tso ≈eka≈i ke wœle då sia l∞m?” fofoa ∂o eωu be, “tso keke eƒe ∂evime ke,
yesu bia ∂evia fofo be, “tso ≈eka≈i ke wœle då sia l∞m?” fofoa ∂o eωu be, “tso keke eƒe ∂evime ke,
gbågbå vß sia nana wœdzea dzo me alo tsi me eye wœdi kokoko be yeawui
ao! me∂e kuku kpå m¡aƒe nublanui, eye ne †te ωui la, n†wå nane tso eωuti na m¡
”
gbågbå vß sia nana wœdzea dzo me alo tsi me eye wœdi kokoko be yeawui
ao! me∂e kuku kpå m¡aƒe nublanui, eye ne †te ωui la, n†wå nane tso eωuti na m¡
”
yesu lé ŋkunɔ la ƒe alɔnu eye wòkplɔe do goe le dua me
eɖe ta ɖe eƒe ŋkuwo dzi, eye wòda asi ɖe wo dzi
azɔ ebia ŋkunɔ la be, “ète ŋu le nu kpɔma?”
yesu lé ŋkunɔ la ƒe alɔnu eye wòkplɔe do goe le dua me
eɖe ta ɖe eƒe ŋkuwo dzi, eye wòda asi ɖe wo dzi
azɔ ebia ŋkunɔ la be, “ète ŋu le nu kpɔma?”
fofoa ∂o eωu enumake be, “xåse le asinye
ao, ve nunye be nye xåse sia nadzi ∂e edzi!”
fofoa ∂o eωu enumake be, “xåse le asinye
ao, ve nunye be nye xåse sia nadzi ∂e edzi!”
yesu kpå be ameha la nå dzidzim ∂e edzi eya ta e∂e gbe na gbågbå vß la be, “o, gbågbå maƒonu, tokunå gbågbå, me∂e gbe na wœ be n†do go le ∂evi sia me enumake eye m£kpå må agage ∂e eme azå o
”
yesu kpå be ameha la nå dzidzim ∂e edzi eya ta e∂e gbe na gbågbå vß la be, “o, gbågbå maƒonu, tokunå gbågbå, me∂e gbe na wœ be n†do go le ∂evi sia me enumake eye m£kpå må agage ∂e eme azå o
”
yesu ɖoe ɖe eƒe ƒometɔwo gbɔ eye wòde se nɛ be, “mègato kɔƒea me kura hafi nãyi o
”
yesu ɖoe ɖe eƒe ƒometɔwo gbɔ eye wòde se nɛ be, “mègato kɔƒea me kura hafi nãyi o
”
yesu kple eƒe nusrɔ̃lawo dzo le galilea heyi kaisaria filipi kɔƒewo me
esi wonɔ zɔzɔm yina la, yesu bia nusrɔ̃lawo be, “ame kae amewo buna be menye? ale ke wole gbɔgblɔm tso ŋunye?”
yesu kple eƒe nusrɔ̃lawo dzo le galilea heyi kaisaria filipi kɔƒewo me
esi wonɔ zɔzɔm yina la, yesu bia nusrɔ̃lawo be, “ame kae amewo buna be menye? ale ke wole gbɔgblɔm tso ŋunye?”
nusrɔ̃lawo ɖo eŋu nɛ be, “ame aɖewo bu be yohanes mawutsidetanamelae nènye, eye bubuwo gblɔ be eliya alo nyagblɔɖila xoxoawo dometɔ ɖekae nènye gava dzɔ
”
nusrɔ̃lawo ɖo eŋu nɛ be, “ame aɖewo bu be yohanes mawutsidetanamelae nènye, eye bubuwo gblɔ be eliya alo nyagblɔɖila xoxoawo dometɔ ɖekae nènye gava dzɔ
”
yesu ∂o eωu na wo be, “nu siawo ƒomevi wåwå hi∑ gbedodo∂a kple nutsitsidå
”
yesu ∂o eωu na wo be, “nu siawo ƒomevi wåwå hi∑ gbedodo∂a kple nutsitsidå
”
yesu kple eƒe nusrßlawo dzo le nuto sia me eye wo∂o ta galilea nutoa me
yesu dze agbagba vevie be amewo nagakpå ye o,
yesu kple eƒe nusrßlawo dzo le nuto sia me eye wo∂o ta galilea nutoa me
yesu dze agbagba vevie be amewo nagakpå ye o,
elabena edi be yeakpå ≈eyi≈i ge∂e afia nu eƒe nusrßlawo
zi ge∂e ne ele nu fiam wo la egblåna na wo be, “nye mesia la, woadem asi eye woawum
gake le ωkeke etß megbe la magatsi tre tso ame kukuwo dome
”
elabena edi be yeakpå ≈eyi≈i ge∂e afia nu eƒe nusrßlawo
zi ge∂e ne ele nu fiam wo la egblåna na wo be, “nye mesia la, woadem asi eye woawum
gake le ωkeke etß megbe la magatsi tre tso ame kukuwo dome
”
yesu ƒo nu na wo faa le nya siawo ŋu, meɣla naneke ɖe wo o
eya ta petro yɔe ɖe kpɔe heka ŋkume nɛ be, “mele be nãnɔ nya sia ƒomevi gblɔm o
”
yesu ƒo nu na wo faa le nya siawo ŋu, meɣla naneke ɖe wo o
eya ta petro yɔe ɖe kpɔe heka ŋkume nɛ be, “mele be nãnɔ nya sia ƒomevi gblɔm o
”
yesu trɔ kɔ kpɔ eƒe nusrɔ̃lawo eye wògblɔ na petro kple moveviɖoɖo be, “wò satana, te ɖa le gbɔnye elabena èle nu siawo kpɔm le amegbetɔ ƒe susu nu ke menye le mawu tɔ nu o
”
yesu trɔ kɔ kpɔ eƒe nusrɔ̃lawo eye wògblɔ na petro kple moveviɖoɖo be, “wò satana, te ɖa le gbɔnye elabena èle nu siawo kpɔm le amegbetɔ ƒe susu nu ke menye le mawu tɔ nu o
”
nyateƒe, nya sia ωu∂o∂o ses¢ na nusrßlawo elabena nya si hem wonå la ku ∂e ame si nye wo kat∑ ƒe g∑tå la ωu
nyateƒe, nya sia ωu∂o∂o ses¢ na nusrßlawo elabena nya si hem wonå la ku ∂e ame si nye wo kat∑ ƒe g∑tå la ωu
yesu båbå nå anyi, eyå eƒe nusrßla wuieveawo ƒo ƒui eye wœgblå na wo be, “ame si di be yeanye mi kat∑ ƒe g∑tå la ele n§ be wœanye suetå kekeake gb∑, ¢, ele be wœanye mi kat∑ ƒe subåla!”
yesu båbå nå anyi, eyå eƒe nusrßla wuieveawo ƒo ƒui eye wœgblå na wo be, “ame si di be yeanye mi kat∑ ƒe g∑tå la ele n§ be wœanye suetå kekeake gb∑, ¢, ele be wœanye mi kat∑ ƒe subåla!”
azå ekplå ∂evi a∂e va wo titinae, kåe ∂e eƒe abåwo dome eye wœgblå na wo be,
azå ekplå ∂evi a∂e va wo titinae, kåe ∂e eƒe abåwo dome eye wœgblå na wo be,
nane gaxɔ asi wu eya ŋutɔ ƒe luʋɔ le xexe sia mea?
nane gaxɔ asi wu eya ŋutɔ ƒe luʋɔ le xexe sia mea?
yesu ƒe nusrßlawo dometå ∂eka si woyåna be yohanes la gblå n§ be, “nufiala, m¡ekpå ame a∂e si tså wœ ωkå nå gbågbå vßwo nyamii le amewo me
ale m¡egbe n§ be megawåe o, elabena menye m¡a dometå ∂ekae wœnye o
”
yesu ƒe nusrßlawo dometå ∂eka si woyåna be yohanes la gblå n§ be, “nufiala, m¡ekpå ame a∂e si tså wœ ωkå nå gbågbå vßwo nyamii le amewo me
ale m¡egbe n§ be megawåe o, elabena menye m¡a dometå ∂ekae wœnye o
”
yesu yi edzi gblɔ na eƒe nusrɔ̃lawo be, “mia dometɔ aɖewo siwo le afi sia la anɔ agbe va se ɖe esime mawufiaɖuƒea nava le ŋusẽ gã aɖe me
”
le ŋkeke ade megbe la, yesu kplɔ petro, yakobo kple yohanes yi to kɔkɔ aɖe tame
ame aɖeke menɔ teƒe sia o
esi woɖo afi ma teti ko la yesu ƒe mo de asi keklẽ me kple ŋutikɔkɔe,
eye eƒe awu si wòdo la trɔ fu pampampam
awu la fu ale gbegbe be, naneke mele xexeame ate ŋu awɔe wòafu nenema o
azɔ eliya kple mose va do ɖe yesu gbɔ eye wode asi dzeɖoɖo me kplii
petro gblɔ na yesu be, “nufiala, enyo na mí be míanɔ afi sia
mína míatu agbadɔ etɔ̃, ɖeka na wò, ɖeka na mose, eye ɖeka na eliya
”
egblɔ esia elabena menya nu si wòagblɔ o, wovɔ̃ ŋutɔ
esi petro nɔ nya siawo gblɔm la, alilikpo aɖe va tsyɔ wo dzi eye wòxe ɣe ŋkume
gbe aɖe ɖi tso alilikpoa me be, “esia nye vinye lɔlɔ̃a
miɖo to eya amea
”
kasia nusrɔ̃la etɔ̃awo megakpɔ ame aɖeke le wo gbɔ o negbe yesu ɖeka ko, elabena mose kple eliya dzo
esi wonɔ ɖiɖim tso toa dzi gbɔna la, yesu de se na nusrɔ̃lawo vevie be womegagblɔ nu si teƒe wokpɔ la na ame aɖeke o, negbe le yeƒe tsitretsitsi tso ame kukuwo dome megbe ko
ale nusrɔ̃lawo ɣla nya siawo ɖe woƒe dziwo me
gake zi geɖe la, woƒoa nu le eŋu eye wobua tame vevie le nu si tututu yesu wɔnɛ be, “tsitretsitsi tso ame kukuwo dome” la nu
farisitɔwo kple agbalẽfialawo nɔa gbɔgblɔm ɖaa be, ele be eliya natrɔ va hafi mesia la nate ŋu ava
nya sia me mekɔ na nusrɔ̃lawo o, eya ta wobia yesu be wòaɖe eme na yewo
yesu ɖo eŋu be, “le nyateƒe me la, eliya va xoxo eye wòɖɔ nuwo katã ɖo
azɔ nu ka ta woŋlɔe ɖi le amegbetɔvi la ŋu be akpe fu geɖe eye woagbe nu le egbɔ?
ke mele gblɔm na mi be eliya va eye wowɔ nu sia nu si wodi be yewoawɔ lae, abe ale si woŋlɔe ɖii la ene
”
wova ɖo toa te eye wokpɔe be ameha gã aɖe ƒo xlã nusrɔ̃la asieke mamlɛawo
yudatɔwo ƒe agbalẽfialawo nɔ nuka hem kpli wo
esi ameha la kpɔ yesu la, vɔvɔ̃ lé wo ke woƒu du yi egbɔ be yewoaɖado gbe nɛ
yesu bia wo be, “nya ka tututu hem miele?”
ame ɖeka le ameawo dome do ɣli gblɔ be, “nufiala, meɖe kuku vinyee mekplɔ vɛ na wò be nãda gbe le eŋu nam
gbɔgbɔ vɔ̃ aɖe le eme si wɔe be mete ŋu ƒoa nu o
nyateƒe ne gbɔgbɔ baɖa sia dze edzi la, etsɔnɛ xlãna ɖe anyi ŋɔdzitɔe eye futukpɔ dona le enu bɔbɔbɔ; eɖua aɖukli eye eya ame bliboa ƒe lãme liana sesĩe
meɖe kuku na wò nusrɔ̃lawo be woanya gbɔgbɔ vɔ̃ sia le eme gake womete ŋui o
”
yesu trɔ ɖe nusrɔ̃lawo ŋu hegblɔ na wo be, “mi xɔse ʋeetɔ siawo, ŋkeke nenie wòle be manɔ anyi kpli mi hafi miaxɔ dzinye ase? ale ke gbegbe magbɔ dzi ɖi na mi? mikplɔ ɖevi la vɛ nam
”
ale wokplɔ ɖevi la yii na yesu
gake kaka wòakpɔ yesu ko la gbɔgbɔ vɔ̃ la xlãe ɖe anyigba sesĩe; eƒo dablibɛ le anyigba eye futukpɔ hã nɔ dodom le enu
yesu bia ɖevia fofo be, “tso ɣekaɣi ke wòle dɔ sia lém?” fofoa ɖo eŋu be, “tso keke eƒe ɖevime ke,
gbɔgbɔ vɔ̃ sia nana wòdzea dzo me alo tsi me eye wòdi kokoko be yeawui
ao! meɖe kuku kpɔ míaƒe nublanui, eye ne ãte ŋui la, nãwɔ nane tso eŋuti na mí
”
yesu gabiae be, “đe nègblɔ be ne mate ŋuia? nu sia nu wɔwɔ le bɔbɔe ne èxɔe se ko
”
fofoa ɖo eŋu enumake be, “xɔse le asinye
ao, ve nunye be nye xɔse sia nadzi ɖe edzi!”
yesu kpɔ be ameha la nɔ dzidzim ɖe edzi eya ta eɖe gbe na gbɔgbɔ vɔ̃ la be, “o, gbɔgbɔ maƒonu, tokunɔ gbɔgbɔ, meɖe gbe na wò be nãdo go le ɖevi sia me enumake eye mèkpɔ mɔ agage ɖe eme azɔ o
”
gbɔgbɔ vɔ̃ la do ɣli sesĩe, ganyama ɖevia nublanuitɔe eye wòdo go le eme
azɔ ɖevia fa miamiamia ɖe anyigba eye wòli kpoo abe ɖe wòku ene
ale ameawo katã gblɔ be, eku
ke yesu lé eƒe alɔnu eye wòna wòtsi tre eye nukutɔe la eƒe lãme sẽ
azɔ esi yesu kple eƒe nusrɔ̃lawo ɖeɖe nɔ aƒe si me wodze la, nusrɔ̃lawo biae be, “nu ka ta míawo míete ŋu nya gbɔgbɔ vɔ̃ ma do goe o?”
yesu ɖo eŋu na wo be, “nu siawo ƒomevi wɔwɔ hiã gbedodoɖa kple nutsitsidɔ
”
yesu kple eƒe nusrɔ̃lawo dzo le nuto sia me eye woɖo ta galilea nutoa me
yesu dze agbagba vevie be amewo nagakpɔ ye o,
elabena edi be yeakpɔ ɣeyiɣi geɖe afia nu eƒe nusrɔ̃lawo
zi geɖe ne ele nu fiam wo la egblɔna na wo be, “nye mesia la, woadem asi eye woawum
gake le ŋkeke etɔ̃ megbe la magatsi tre tso ame kukuwo dome
”
nusrɔ̃lawo mete ŋu se nya siawo gɔme o gake ale si woawɔ abia la hã zu dɔ elabena wonɔ vɔvɔ̃m
yesu kple eƒe nusrɔ̃lawo va ɖo kapernaum
esi wova ɖo aƒe si me wodze eye woƒe mo dze anyi vɔ la, yesu bia nusrɔ̃lawo be, “esi míenɔ mɔa dzi gbɔna ɖe, nya ka me dzrom mienɔ?”
nyateƒe, nya sia ŋuɖoɖo sesẽ na nusrɔ̃lawo elabena nya si hem wonɔ la ku ɖe ame si nye wo katã ƒe gãtɔ la ŋu
yesu bɔbɔ nɔ anyi, eyɔ eƒe nusrɔ̃la wuieveawo ƒo ƒui eye wògblɔ na wo be, “ame si di be yeanye mi katã ƒe gãtɔ la ele nɛ be wòanye suetɔ kekeake gbã, ẽ, ele be wòanye mi katã ƒe subɔla!”
azɔ ekplɔ ɖevi aɖe va wo titinae, kɔe ɖe eƒe abɔwo dome eye wògblɔ na wo be,
“ame si axɔ ɖevi aɖe abe esia ene le nye ŋkɔ me la, nyee ma wòxɔ, eye ame si axɔm la, menye nyee wòxɔ o, ke boŋ fofonye si dɔm ɖa lae wòxɔ!”
yesu ƒe nusrɔ̃lawo dometɔ ɖeka si woyɔna be yohanes la gblɔ nɛ be, “nufiala, míekpɔ ame aɖe si tsɔ wò ŋkɔ nɔ gbɔgbɔ vɔ̃wo nyamii le amewo me
ale míegbe nɛ be megawɔe o, elabena menye mía dometɔ ɖekae wònye o
”
yesu gblɔ nɛ be, “migagbe nɛ o, elabena ame si le nukunu aɖe wɔm le nye ŋkɔ dzi la, mate ŋu anye futɔ o
ame si metsi tre ɖe mía ŋu o la, le míaƒe akpa dzi
”
yesu yi edzi be, “ne ame aɖe na tsi kplu ɖeka mi elabena mienye tɔnyewo la, magblɔe na mi kple kakaɖedzi geɖe be, ame sia mabu fetu si wòaxɔ la o
gake ne ame aɖe awɔe be ɖevi sue siawo ƒomevi ɖeka abu xɔse si le eme ɖe ŋunye la, ne wotsi kpe gã aɖe ɖe kɔ nɛ tsɔe ƒu gbe ɖe ƒu me la, anyo nɛ wu sã
”
ne wò asi ɖia nu wò la, lãe ɖa
enyo na wò be nãge ɖe mawufiaɖuƒe la me kple asikpo wu be asi eve nanɔ ŋuwò nãyi dzomavɔʋe la me, afi si dzo metsina le na o
afi si woƒe nya mekuna le na o, eye wometsia dzo hã lena le o
ne wò afɔ ɖia nuwo la, lãe ɖa
enyo na wò be nãge ɖe agbe la me kple afɔkpo, wu esi afɔ eve nanɔ asiwò, eye woatsɔ wò aƒu gbe ɖe dzomavɔʋe la me
afi si woƒe nya mekuna le na o, eye dzo la hã metsina le na o
eye ne wò ŋku ɖia nu wò la, hoe le eme
enyo na wò be nãyi mawufiaɖuƒe la me kple ŋku ɖeka wu be nãyi dzomavɔʋe la me kple ŋku eve
afi si woƒe nya mekuna le na o eye dzo la hã metsina le o,
eye woatsɔ dzobibi ade dze ame sia me wòatee
yesu wu eƒe nuƒoa nu be, “dze nye nu vevi aɖe gake nenye be dze bu eƒe vivi la, womagate ŋu atsɔe ade naneke o, elabena meganyo na naneke o
eya ta migabu vivi si le mia me la o ! minɔ anyi kple amewo katã le ŋutifafa me
”
yesu kple eƒe nusrɔ̃lawo dzo le kapernaum eye woyi anyigbe lɔƒo le yudea nutowo kple nutome si le yɔdan ƒe ɣedzeƒe lɔƒo la me
abe ale si wònɔna ɖaa ene la, amehawo va ƒo zi ɖe yesu ŋu eye wòfia nu wo abe ale si wòwɔnɛ ene
farisitɔ aɖewo va egbɔ le afi sia be yewoadoe kpɔ be yewoalée le nya aɖe me hã
wobiae be, “woɖe mɔ na ŋutsu be wòagbe srɔ̃a?”
yesu trɔ bia wo be, “ale ke mose gblɔ tso srɔ̃gbegbe ŋuti?”
ameawo ɖo eŋu nɛ be, “mose da asi ɖe srɔ̃gbegbe dzi eye nu si ko wòle be ame si di be yeagbe srɔ̃a nawɔe nye be wòaŋlɔ agbalẽ na nyɔnua be yegbee
”
yesu ɖo eŋu be, “le miaƒe dzimesesẽ ŋuti tae mose de se sia na mi ɖo
”
ke tso nuwɔwɔ ƒe gɔmedzedzea me ke la, mawu ‘wɔ ŋutsu kple nyɔnu
’
‘le esia ta ŋutsu agblẽ fofoa kple dadaa ɖi eye wòalé ɖe srɔ̃nyɔnua ŋuti
eye wo kpakple eve woazu ŋutilã ɖeka
eya ta womeganye ame eve o ke boŋ wozu ɖeka
esia ta nu si ke mawu bla la ame aɖeke nagama eme o
”
le esia megbe, esi yesu kple eƒe nusrɔ̃lawo ɖeɖe wonɔ aƒe si me wodze la, nusrɔ̃lawo gado srɔ̃gbenya la ɖa ake
yesu gblɔ na wo be, “nenye be ŋutsu aɖe gbe srɔ̃a be yeaɖe bubu la, ewɔ ahasi ɖe nyɔnu sia ŋu
nenema ke ne nyɔnu aɖe hã gbe srɔ̃a eye wòyi ɖaɖe ŋutsu bubu la, eya hã wɔ ahasi
”
gbe ɖeka esi dzila aɖewo kplɔ wo viwo va yesu gbɔe be wòayra wo la, nusrɔ̃lawo nya wo be womegaɖe fu na aƒetɔ la o
yesu kpɔ nu si nusrɔ̃lawo wɔ ɖe dzila siawo ŋu, eye medzɔ dzi nɛ kura o
egblɔ na nusrɔ̃lawo be, “mina ɖeviwo nava gbɔnye, eye migaxe mɔ na wo kura o, elabena ame siawo ƒomevi tɔe nye mawufiaɖuƒe la!
megale gbe tem ɖe edzi na mi ake abe tsã ene be, ame si metsɔ eɖokui wɔ ɖevi le mawu gbɔ o la, mate ŋu ayi eƒe fiaɖuƒea me gbeɖegbeɖe o
”
azɔ exɔ ɖeviawo ɖe eƒe abɔwo dome eye wòda asi ɖe wo dzi heyra wo
esi yesu kple eƒe nusrɔ̃lawo dzra ɖo vɔ be yewoadze mɔ ayi teƒe aɖe la, ɖekakpui aɖe nɔ du dzi sesĩe va dze klo ɖe eŋkume, eye wòbiae be, “nufiala nyui, nu ka tututue wòle be mawɔ hafi ate ŋu anyi agbe mavɔ dome?”
yesu biae be, “nu ka tae nèyɔm be ame nyui ɖo? ame aɖeke menyo o, negbe mawu ɖeka ko
azɔ le wò biabia la ŋuti la, ènya seawo xoxo
woawoe nye be, mègawu ame o, mègawɔ ahasi o, mègafi fi o, mègada alakpa o, mègaba ame o, bu fofowò kple dawò
”
ŋutsua gblɔ na yesu be, “nufiala, tso nye ɖevime ke la nyemeɖo ŋku edzi be meda le se siawo ƒe ɖeke dzi kpɔ o
”
đekakpuia ƒe nu nyo yesu ŋu ŋutɔ ale wògblɔ nɛ be, “nu vevi ɖeka susɔ si mèwɔ o
yi nãlɔ wò nuwo katã yi ɖadzra eye nãtsɔ ga la ana ame dahewo bena kesinɔnuwo nanɔ asiwò le dziƒo
le esia megbe la, va nãdze yonyeme
”
đekakpuia yrɔ esi wòse nya siawo, eƒe mo da tu zi ɖeka eye wòdzo nublanuitɔe, elabena enye kesintɔ gã aɖe
esi wòdzo yina la yesu kpɔ eyome sẽ eye wòtrɔ ɖe eƒe nusrɔlawo gbɔ gblɔ na wo be, “asesẽ na kesinutɔwo ŋutɔ hafi woage ɖe mawufiaɖuƒe la me!”
nya siawo wɔ nuku na nusrɔ̃lawo ŋutɔ
yesu gagblɔ ake be, “vinyewo, asesẽ na ame siwo ɖoa ŋu ɖe kesinɔnuwo ŋu la be woayi ɖe mawufiaɖuƒe la me!
le nyateƒe me la, anɔ bɔbɔe na kposɔ be wòato abi ƒe vo me ado go tsɔ wu be kesinɔtɔ nage ɖe mawufiaɖuƒea me
”
nya siawo gawɔ nuku na nusrɔ̃lawo ŋutɔ
ale wobiae be, “nenye be kesinɔtɔwo makpɔ ɖeɖe o ɖe, ke ame kae le xexe sia me si akpɔ ɖeɖe?”
yesu kpɔ wo dũ eye wògblɔ na wó be, “esia mele bɔbɔe le amegbetɔwo gome o gake ele bɔbɔe le mawu ya gome elabena naneke wɔwɔ mesesẽ na mawu o
”
petro gblɔ na yesu be, “míegblẽ nu sia nu ɖi hedze yowòme
”
yesu gblɔ na wo be, “mele kpe ɖom edzi na mi be, ame siwo katã gblẽ woƒe aƒewo, nɔviŋutsuwo kple nɔvinyɔnuwo, fofowo kple dadawo, viwo kple anyigbawo katã ɖi le lɔlɔ̃ nam ta, eye be yewoakaka mawunya ta la,
woakpɔ woƒe aƒewo, nɔviŋutsuwo, nɔvinyɔnuwo, fofowo kple dadawo, viwo kple anyigbawo katã ɖe eteƒe zi geɖe kpakple yometiti le agbe sia me
“gake le agbe si gbɔna me la woakpɔ agbe mavɔ
ke ame geɖe siwo nye gbãtɔwo le afi sia azu mlɔetɔwo le afi ma eye ame siwo nye mlɔetɔwo le afii la azu gbãtɔwo le afi ma
”
esi wonɔ mɔ dzi yina yerusalem la, yesu do ŋgɔ na eƒe nusrɔ̃lawo
nusrɔ̃lawo ƒe mo wɔ yaa eye vɔvɔ̃ hã ɖo wo
yesu yɔ wo ɖe kpɔe eye wògblɔ nu siwo katã ava dzɔ ɖe edzi ne woɖo yerusalem la na wo
egblɔ na wo be, “ne míeɖo afi ma la, woalé nye mesia la akplɔ ayii na osɔfogãwo kple agbalẽfialawo
ame siawo atso kufia nam, akplɔm ade asi na trɔ̃subɔlawo be woawum
woaɖu fewu le ŋunye vevie, aɖe ta ɖe ŋunye vlodotɔe, aƒom kple atam, eye woawum
gake le ŋkeke etɔ̃a gbe la, matsi tre tso ame kukuwo dome
”
azɔ yakobo kple yohanes, zebedeo viwo, va egbɔ va do dalĩ nɛ be, “aƒetɔ, míedi be nãwɔ dɔmenyo aɖe na mí
”
yesu bia wo be, “nu ka dɔmenyo?”
woɖo eŋu nɛ dzaa be, “míedi be míanɔ fiazikpui siwo te ɖe tɔwò ŋu tututu la dzi le wò fiaɖuƒe la me
ame ɖeka nanɔ wò ɖusime eye ame evelia nanɔ wò miame
”
yesu ɖo eŋu na wo be, “mienya nu si biam miele o
miate ŋu ano nu tso fukpekpe ƒe kplu veve si no ge mala la me eye miate ŋu anɔ te ɖe fukpekpe ƒe tsideta si de ge wole nam la hã nua?”
woɖo eŋu nɛ be, “ẽ, míate ŋui
” yesu gblɔ na wo be, “anɔ eme be miate ŋu ano nu tso kplu veve si me mele nu no ge le me eye miate ŋu axɔ tsideta veve si xɔ ge mala,
gake ŋusẽ mele asinye be maɖo mi zi siwo te ɖe tɔnye ŋu la dzi o, elabena wodzra wo ɖo ɖi na ame siwo wotia da ɖi la ko
”
nusrɔ̃la ewo mamlɛawo se nu si yakobo kple yohanes yi ɖabia yesu ale wodo dɔmedzoe ɖe wo ŋu vevie
le esia ta yesu yɔ wo va egbɔe hegblɔ na wo bena, “abe ale si mienya ene la, anyigbadzifiawo kple amegãwo ɖua aƒetɔ ɖe wo teviwo dzi kple ŋusẽ
gake meganɔ nenema le miawo ya dome o
ame si di be yeanye gãtɔ le mia dome la ele nɛ be wòanye mi katã ƒe subɔla
eye ame si di be yeanye amewo katã ƒe tatɔ la, ele nɛ be wòanye woƒe kluvi
elabena, nye, mesia la, nyemeva afi sia be ame aɖeke nasubɔm o, ke boŋ be masubɔ amewo eye be matsɔ nye agbe na ɖe ame geɖewo ƒe ɖeɖekpɔkpɔ ta
”
azɔ wova ɖo yerixo
emegbe esi woto dua me yina la, amewo nye zi bibibi kplɔ wo ɖo
ŋkunɔ aɖe si ŋkɔe nye bartimeo, timeo ƒe vi la, nɔ anyi ɖe mɔto, le esime yesu nɔ eme tsom va yina
esi bartimeo se be yesu si tso nazaret la, va ɖo ye gbɔ tututu la, edo ɣli sesĩe be, “yesu, david vi, kpɔ nublanui nam!”
ame siwo kplɔ yesu ɖo la dometɔ aɖewo blu ɖe eta sesĩe be, “do to kaba
” gake ɣlia dodo dzi ko wònɔ sesĩe wu tsã be, “ao, david vi lee, kpɔ nublanui nam
”
esi yesu se eŋkɔ la, etɔ ɖe mɔƒoa me hegblɔ be, “migblɔ nɛ be neva afii
” ale woyi be yewoakplɔ ŋkunɔa vɛ
wogblɔ nɛ be, “wò la, dzɔgbenyui le ŋuwò ŋutɔ, yesu le yɔwòm, tso mídzo
”
eɖe eƒe awu xoxo si le eŋu la ƒu gbe eye wòɖe abla dzidzɔtɔe va do ɖe yesu gbɔ
yesu biae be, “nu ka nèdi be mawɔ na wò?” ŋkunɔ la ɖo eŋu nɛ be, “o, nufiala, medi vevie be makpɔ nu
”
yesu gblɔ nɛ be “enyo, ava me na wò
wò xɔse da gbe le ŋuwò
” ŋkunɔ la ƒe ŋkuwo ʋu enumake eye wòde asi nukpɔkpɔ me
ale wòdze yesu yome kple dzidzɔ manyagblɔ aɖe
esi wogogo betfage kple betania le yerusalem gbɔ eye wova ɖo amito la gbɔ la, yesu dɔ eƒe nusrɔ̃la eve be woado ŋgɔ na yewo
egblɔ na wo be, “miyi kɔƒe si le mia ŋgɔ la me
ne miege ɖe eme teti ko la, miakpɔ tedzivi si womedo kpɔ o la le ka me
mitui ne miakplɔe vɛ
ne ame aɖe bia mi be nu ka tae miele ka ɖemii hã la, migblɔ nɛ ko be, ‘aƒetɔ lae le ehiãm eye agatrɔe vɛ kpuie
’”
nusrɔ̃la eveawo dze mɔ eye wokpɔ tedzivi la le kame le aƒe aɖe godo
esi wonɔ ka tumii la,
ame aɖewo siwo nɔ tsi tre ɖe afi ma la bia wo be, “nu ka tae miele ka tum tedzivia?”
wogblɔ nya siwo yesu be woagblɔ la, eye ameawo ɖe mɔ na wo
ale wokplɔ tedzivi la vɛ na yesu eye nusrɔ̃lawo ɖo woƒe awuwo ɖe edzi be wòadoe
ame geɖe siwo hã nɔ ameha la dome la ɖo woƒe awuwo ɖe mɔƒoa me le eŋgɔ be wòazɔ edzi eye ɖewo hã ŋe atilɔwo ɖo ɖe mɔƒoa me nɛ fũ
eya ŋutɔ nɔ titina, ame aɖewo nɔ eŋgɔ eye ɖewo hã nɔ eyome eye wo katã wonɔ ɣli dom dzidzɔtɔe be, “hosana, woayra ame si gbɔna le aƒetɔ la ŋkɔ me
woayra mawu be wòtrɔ mía fofo david ƒe fiaɖuƒe la vɛ na mí
hosana le dziƒo ʋĩ
”
ale wòge ɖe yerusalem dua me eye wòyi gbedoxɔ la me
etsa ŋku godoo le teƒea, lé ŋku ɖe nu sia nu ŋu tsitotsito eye wòtrɔ dzo yi betania kple nusrɔ̃la wuieveawo elabena zã nɔ dodom
le ŋufɔke ŋdi esi wotrɔ tso betania gbɔna la, dɔ wu yesu le mɔa dzi
ekpɔ gboti aɖe le eŋgɔ
ati sia da ama ŋutɔ ale wòzɔ ɖe edzi be yeakpɔ kutsetse aɖe le edzi hã
gake aŋgbawo koe nɔ atia dzi elabena eƒe kutseɣi meɖo o
yesu ƒo fi de atia be, “ame aɖeke magaɖu wò kutsetse aɖeke kpɔ o tso fifia yi mavɔ me
” nusrɔ̃lawo hã se nya si wògblɔ
esi wova ɖo yerusalem la, eyi gbedoxɔa me ake eye wòde asi nudzralawo kple nuƒlelawo nyanya me do goe
emu gaɖɔlilawo ƒe kplɔ̃wo ƒu anyi, ekaka akpakpadzralawo hã ƒe agbadɔwo,
eye meɖe mɔ be ame aɖeke natsɔ naneke kura ato gbedoxɔa me o
egblɔ na ameawo bena, “woŋlɔ ɖe mawunya me be, “nye gbedoxɔ anye gbedoɖaƒe na dukɔwo katã
gake miawo mietsɔe wɔ adzoblasuwo ƒe nɔƒee
”
esi osɔfogãwo kple yudatɔwo ƒe kplɔla bubuwo se nu si yesu wɔ la, wode aɖaŋu le ale si woawɔ awui la ŋuti
ke nane ɖe fu na woƒe susu
eyae nye be, ame geɖewo kpɔ dzidzɔ ŋutɔ le yesu ƒe nufiafia ŋuti, ale be ʋunyaʋunya ate ŋu adzɔ nenye be wote nu sia wɔwɔ kpɔ
abe ale si wowɔna ɖaa ene la, yesu kple eƒe nusrɔ̃lawo do go le dua me le fiẽ me lɔƒo
le ŋufɔke ŋdi la, wova to ati si yesu ƒo fi de la ŋuti eye wokpɔ be ati blibo la yrɔ sũu
kasia petro ɖo ŋku nya si yesu gblɔ na ati la dzi, eye wòdo ɣli gblɔ be, “kpɔ ɖa, nufiala! ati si nèƒo fi de la yrɔ!”
yesu ɖo eŋu be, “mawudzixɔse nanɔ mia si
”
”nyateƒenya wònye be, nenye ame aɖe agblɔ na to sia be ‘yi, natsɔ ɖokuiwo ƒu gbe ɖe atsiaƒu me’ eye ɖikeke aɖeke mele eƒe dzi me o, ke wòxɔe se be nu si yegblɔ ava me la, woawɔe nɛ
eya ta mele egblɔm na mi, nu sia nu si miabia to gbedodoɖa me la mixɔe se be miaxɔe, eye woaka mia si hã
gake ne miebe yewoado gbe ɖa la, mitsɔ ame siwo ƒe nyawo le dɔme na mi la ke wo gbã bena mia fofo si le dziƒo hã, natsɔ miaƒe nu vɔ̃wo ake mi
”
”ke ne mietsɔ ke amewo o la, mia fofo hã matsɔ miaƒe nu vɔ̃wo ake mi o
”
wova ɖo yerusalem ake eye esi wonɔ tsa ɖim le gbedoxɔa me la osɔfogawo kple yudatɔwo ƒe amegã bubuwo va tui hebiae be,
“ŋusẽ ka tututue le asiwò nètsɔ le nu siawo wɔm, eye ame kae na ŋusẽ sia wò?”
yesu ɖo eŋu na wo be, “hafi maɖo nya sia ŋu na mi la, miawo hã miɖo nye biabia ɖeka sia ŋu nam
yohanes ƒe mawutsidetaname ɖe ame ka gbɔ wòtso, mawu gbɔe wòtso loo alo amewo gbɔe wòtsoa? miɖo eŋu nam!”
wodzro nya sia me le wo ɖokuiwo dome eye wogblɔ be, “ne míeɖo eŋu be mawu gbɔe la, agblɔ be, ‘enyo, nu ka tae míexɔe o ɖo?’
gake ne míegblɔ be menye mawu gbɔe wòtso o la, ke míegblɔ nya aɖe, esi ana be ʋunyaʋunya adzɔ
elabena amewo katã xɔe se vevie be yohanes nye nyagblɔɖila
”
eya ta wogblɔ nɛ be, “míate ŋu aɖo eŋu na wò o
míenya o
” yesu hã gblɔ na wo be, “ekema nye hã nyemagblɔ ŋusẽ si metsɔ le nu siawo wɔmii la na mi o
”
lo siwo yesu do na amehawo le ɣemaɣi la ƒe ɖewo nye esi, “ame aɖe de waingble gã aɖe eye wòɖo gli ƒo xlãe, etu wainfiaƒe hã
hekpe ɖe esia ŋu la, etu gbetakpɔxɔ aɖe afi si ame anɔ, adzɔ agblea ŋu ɣesiaɣi
azɔ etsɔ agblea de agbledzinɔla aɖewo sime be woakpɔ edzi ale wòdzo yi du didi aɖe me
le nuŋeɣi la, agbletɔ la dɔ eƒe subɔvi ɖeka ɖa be wòaxɔ agblemenukua ƒe akpa si nye ye tɔ gome la vɛ na ye
gake agblea dzi nɔlawo ƒo amedɔdɔa, eye wotrɔe ɖo ɖa asi ƒuƒlu
”agbletɔa gaɖo ame bubu ɖa, gake woƒo eya hã vevie de abi gɔ̃ hã ta nɛ hedo ŋukpee
ame si wògaɖo ɖa la wowu eya gɔ̃
tso esia dzi woƒo amedɔdɔ siwo katã wòɖo ɖa la nublanuimakpɔtɔe eye wowu ɖewo gɔ̃ hã
wonɔ esia dzi ʋuu va se ɖe
esime wòsusɔ ame ɖeka pɛ ko, eyae nye via ɖeka hɔ̃ si wòlɔ̃na vevie
mlɔeba la nu gloe eye wòɖo eya hã ɖa, kple susu be woana bubui elabena enye ye vi
”gake esi agblea dzi kpɔlawo kpɔe wògbɔna ko la, wogblɔ be, “ame siae anyi agble sia ƒe dome le fofoa ƒe ku megbe
mina míawui kaba, be agble gã sia nazu mía tɔ!”
ale wolée hewui eye wotsɔ eƒe kukua ƒu gbe ɖe agblea godo
”nu kae miebu be agblea tɔ awɔ ne ese nya sia? ava kple dɔmedzoe ava wu ame vɔ̃ɖi siawo katã eye wòatsɔ agblea de ame bubuwo ƒe dzikpɔkpɔ te
miɖo ŋku edzi be miexlẽ le mawunya me kpɔ be, ‘kpe si xɔtulawo gbe la, eyae va zua dzogoedzikpe si nye kpe vevitɔ wu le xɔtukpeawo dome oa?’
esia nye aƒetɔ la ƒe nuwɔwɔ eye wònye nukunu le mía ŋkume
”
yudatɔwo ƒe kplɔlawo nɔ didim vevie be yewoalée le afi ma kokoko elabena wonya be yewo ŋue wòdo loa tsoe
ke womete ŋui enumake o, elabena wovɔ̃ na ameha la
ale wogblẽe ɖi hedzo
emegbe la, wodɔ farisitɔwo kple herodia dunyahehametɔ aɖewo ɖa be woadzro nya me kplii ale be woatsɔ eƒe nuƒo alée
ameawo va gblɔ na yesu amenubletɔe be, “nufiala, míenya be ègblɔa nyateƒe la vɔvɔ̃manɔmetɔe! amewo ƒe susuwo kple didiwo meblea nuwò o
ke boŋ èfia mawu ƒe mɔwo amewo le nyateƒe me
azɔ gblɔ nu si nèbu la na mí
” enyo be woadzɔ ga na kaisaro loo alo menyo oa?
đe míadzɔe loo alo ɖe míadzɔe oa? ke yesu dze si alakpanuwɔwɔ eye wòbia wo be, “nu ka ta miele agbagba dzem be miatre mɔ nam? mitsɔ roma ga si woɖua la ɖeka nam makpɔ
”
tete wotsɔ ga la nɛ eye wòbia wo be, “ame ka ƒe nɔnɔmetata kple nuŋɔŋlɔe le edzi?” woɖo eŋu nɛ be, “kaisaro tɔe
”
yesu yi edzi be, “enyo, nu si nye kaisaro tɔ la mitsɔe na kaisaro
nu si nye mawu tɔ la mitsɔe na mawu!” nyaŋuɖoɖo sia tɔtɔ ameawo ŋutɔ, eye womeganya nya si woagblɔ o
sẽ la, zadukitɔwo hã va do
ame siawo nye hatsotso aɖe siwo mexɔ ame kukuwo ƒe tsitretsitsi dzi se o la me tɔwo
wobia yesu be,
“nufiala, ele mose ƒe sewo me be ne ŋutsu aɖe ku vimadzimadzii la, eƒe tsɛ naɖe ahosia adzi viwo ɖe foa kukua ƒe ŋkɔ me
azɔ nɔviŋutsu adre aɖewo nɔ anyi
tsitsitɔ ɖe srɔ̃ eye wòku vimadzii
ale ame si dzɔ ɖe ameyinugbea yome la ɖe ahosia eya hã ku vimadzii
nɔvia si kplɔ eya hã ɖo la ɖe ahosia, gake kpao, eya hã medzi vi aɖeke kplii hafi ku o
ale nɔviŋutsu adreawo ku vi aɖeke madzimadzii eye nyɔnua hã va ku mlɔeba
fifia nu si míedi be míanya enye be, le tsitretsitsi ŋkekea dzi ɖe, ame kae anye nyɔnu sia srɔ̃a elabena wo ame adrea katã ɖee kpɔ?”
yesu ɖo eŋu na wo be, “nu si le fu ɖem na mi enye be mienya mawunya, alo mawu ƒe ŋusẽ o
elabena ne nɔviŋutsu adre siawo kple nyɔnua wofɔ tso ame kukuwo dome la, womagaɖe srɔ̃ o, srɔ̃ɖeɖe maganɔ anyi o
woanɔ ko abe mawudɔlawo ene
” ne miedi be yewoanya be enye nyateƒe be ame kukuwo atsi tre la, ekema miɖo ŋku nu si miexlẽ tso ale si mose kpɔ ŋuve bibi la ŋu kpɔ dzi
mawu gblɔ na mose le afi ma be, ‘nyee nye abraham ƒe mawu, nyee nye isak kple yakɔb ƒe mawu
’
”mawu gblɔ na mose be, togbɔ be ame siawo ku ƒe alafa nanewoe nye si va yi hã la, wogale agbe kokoko
đe mele eme nenema o la, mawu magblɔ be, ‘menye ame kukuwo ƒe mawue menye o!’ miewɔ vodada gã ŋutɔ
miese nya sia gɔme o
”
agbalẽfialawo dometɔ ɖeka si nɔ tsitre ɖe afi ma nɔ to ɖom la kpɔe be, yesu ɖo nyaa ŋu nyuie eya ta ete ɖe eŋu biae be, “se kae nye vevitɔ wu le seawo katã dome?”
yesu ɖo eŋu nɛ be, “se siae nye esi gblɔ be, ‘israel, see! aƒetɔ mía mawu la, aƒetɔ ɖeka hɔ̃ ko wònye
eya ta lɔ̃ aƒetɔ, wò mawu la kple wò dzi blibo, wò luʋɔ blibo kple wò tamesusu blibo kpakple wò ŋusẽ katã
’”
”se eveliae nye be, ‘lɔ̃ hawòvi abe ale si nèlɔ̃a ɖokuiwòe ene
’ le nyateƒe me, se bubu aɖeke megali si lolo wu esiawo o
”
agbalẽfiala la ɖo eŋu nɛ be, “aƒetɔ, èto nyateƒe esi nègblɔ be mawu ɖeka koe li, bubu aɖeke megali o
eye menyae hã be ele vevie be ame nalɔ̃ eya ɖeka kple eƒe dzi, gɔmesese, kple ŋusẽ katã
ele be woalɔ ame wu be woasa vɔwo, numevɔwo kple vɔsa bubuwo
”
esi yesu kpɔ be eɖo nya la ŋu nunyatɔe la, egblɔ nɛ be, “wò la mèdidi tso mawufiaɖuƒe la gbɔ o
” le esia megbe la ame aɖeke megate ŋu bia nya aɖeke o
emegbe esi yesu nɔ nu fiam amewo le gbedoxɔa ƒe xɔxɔnu la, ebia ameawo be, “nu ka tae miaƒe agbalẽfialawo gblɔna be ele be mesia la natso fia david ƒe ƒome me kokoko?
elabena david ŋutɔ gblɔ le esime gbɔgbɔ kɔkɔe la nɔ nu ƒom to edzi be, ‘mawu gblɔ na nye aƒetɔ be nɔ anyi ɖe nye ɖusime va se ɖe esime mawɔ wò futɔwo wò afɔɖodzinui
’
esi david ŋutɔ yɔe be aƒetɔ ɖe, ale ke wɔ wòaganye via?” nyameɖeɖe sia do dzidzɔ na eselawo ŋutɔ ale wogbugbɔ ƒu to anyi ɖe yesu ƒe nufiafia ŋu henɔ to ɖom kple dzidzɔ
nu bubu siwo yesu fia ameawo le ɣeyiɣi sia me la woe nye esi
egblɔ be, “mikpɔ nyuie le agbalẽfiala alakpatɔ siawo ŋuti
elabena wolɔ̃a awuʋlayawo dodo abe agbalẽnyala gãwo kple kesinɔtɔwo ene eye wodina be amewo katã nabɔbɔ ado gbe na yewo ne yewo le zɔzɔm le ablɔwo dzi
ame siawo lɔ̃a teƒe kɔkɔwo nɔnɔ le ƒuƒoƒewo eye wodia kplɔ̃ta nɔnɔ vevie le kplɔ̃ɖoƒewo
ame siawo xɔa ahosiwo ƒe aƒewo le wo si eye wodoa kpɔkpɔ wo ɖokuiwo to gbe didiwo dodoɖa me
ame siawo tɔgbi axɔ tohehe sesẽtɔ
”
azɔ yesu yi nudzɔɖaka si le gbedoxɔ la me gbɔ eye wònɔ anyi henɔ gadzɔlawo kpɔm dũ
ame siwo nye kesinɔtɔwo la va da ga home gãwo ɖe nudzɔɖaka la me dadatɔe
ahosi dahe hã va eye wòda pesewa eve ɖe nudzɔnua me
yesu yɔ eƒe nusrɔ̃lawo va egbɔe eye wògblɔ na wo be, “ne wotsɔ gatɔ siawo katã ƒe ga si wona la ƒo ƒui la, le nyateƒe me, ahosi dahe sia ƒe pesewa evea xɔ asi wu wo katã tɔ
elabena ame siawo kpɔ ga fũ ŋutɔ gake nu vi aɖe koe wona
gake ahosi dahe sia ya va na ga si katã le esi
”
esime yesu kple eƒe nusrɔ̃lawo nɔ go dom tso gbedoxɔa me gbe ma gbe la, eƒe nusrɔ̃lawo dometɔ ɖeka gblɔ nɛ be, “nufiala, kpɔ ale si xɔ siawo nyakpɔe la ɖa
kpɔ ale si wotsɔ kpe gã vovovowo ɖo gliawoe la ɖa
”
yesu ɖo eŋu be, “èkpɔ xɔ siawoa? mele egblɔm na mi be, wole wo gbã ge gudugudu ale gbegbe be, kpe ɖeka pɛ hã masusɔ ɖe nɔvia dzi o
”
azɔ eyi ɖanɔ anyi ɖe amitoa dzi afi si dze ŋgɔ bali si le toa kple yerusalem dome
petro, yakobo, yohanes kple andrea koe nɔ egbɔ le afi sia
ame siawo biae be,
“nu siwo nèbe wole dzɔdzɔ ge ɖe gbedoxɔa dzi ɖe ɣekaɣie woadzɔ? míakpɔ dzesi aɖe do ŋgɔ si ana míanya be nu siawo le dzɔdzɔ gea?”
yesu gblɔ na wo be, “migana ame aɖeke nable mi be miatra mɔ o
ame geɖewo ava agblɔ na mi be yewoe nye miaƒe mesia la, eye woakplɔ mi atra mɔe
ne miese aʋawɔwɔwo kple aʋaɣliwo la, ŋɔ megadzi mi o
ele be nu siawo tɔgbi nava eme gake nuwuwu la meɖo haɖe o
”
”dukɔwo aho aʋa ɖe wo nɔewo ŋu, anyigba aʋuʋu le teƒe geɖewo eye gawu la, dɔ ato le teƒe aɖewo, gake esiawo katã anye kpɔkplɔyiɖeme na fukpekpe gã siwo le vava ge la ko
” yesu yi edzi be,
“miawo minɔ ŋudzɔ vevie, elabena woahe mi ayi ʋɔnudrɔ̃ƒewo eye woaƒo mi le ƒuƒoƒewo
woahe mi ayi gɔvinawo kple fiawo gbɔe le nye ŋkɔ la ta ke migblɔ nyanyui la na wo
woahe nya ɖe mia ŋu le gɔvinawo kple fiawo ŋkume, be mienye yonyemedzelawo ta
gake mele egblɔm na mi bena esiae nye munɔkpɔkpɔ nyuitɔ be miagblɔ nyanyui la na wo
elabena ele be dukɔ ɖe sia ɖe nase nyanyui la hafi nuwuwu ŋkekea naɖo
nenye be wolé mi yi ʋɔnui la, migatsi dzi kura le nya siwo miatsɔ aʋli mia ɖokuiwo tae la ŋu o
migblɔ nya sia nya si mawu de nu na mi la ko, elabena menye mia ŋutɔwoe le nu ƒo ge o, ke boŋ gbɔgbɔ kɔkɔe lae
”
yesu yi edzi be, “le ɣeyiɣi siawo me la, nɔvi ŋutɔ kura ahe nɔvia de ku me
fofowo ade woawo ŋutɔ viwo asi, eye viwo hã ade woawo ŋutɔ fofowo asi be woawu
ke miawo la, ame sia ame alé fu mi elabena mienye tɔnyewo
gake meka ɖe edzi na mi be, ame siwo katã ado dzi va se ɖe nuwuwua eye womagbe nu le gbɔnye o la akpɔ ɖeɖe
“nenye be miekpɔ ‘ŋunyɔnu si hea aƒedo’ vanɛ wòle tsitre ɖe gbedoxɔa me, afi si mele be wòanɔ o, abe ale si nyagblɔɖila daniel gblɔe enela, nɔvi nuxlẽla, se egɔme
mele egblɔm na wo be, si enumake ne ãte ŋui
ame siwo le yudea la nasi ayi gbewo dzi
ame si le eƒe xɔta la nagaɖi va anyi alo age ɖe eƒe xɔme be yeatsɔ naneke o
ame si le agble me la nagatrɔ va tsɔ eƒe awu o
“le nyateƒe me la, baba na ame siwo fɔ fu le ŋkeke mawo me, kple ame siwo si vi nonowo le
mido gbe ɖa vevie be miaƒe sisiɣi nagadze vuvɔŋɔli me o
elabena ŋkeke mawo anye ŋkeke siwo ƒomevi medzɔ kpɔ tso keke ɣeyiɣi si me mawu wɔ xexeame va se ɖe fifia o
eye ŋkeke siawo ƒomevi magadzɔ kpɔ hã le ɣe aɖeke ɣi le esia megbe o
le nyateƒe me nenye be mawu meto ŋkeke vɔ̃ɖi siawo ɖe eme o la, ame ɖeka pɛ teti hã masusɔ ɖe anyigba dzi o
gake le eya ŋutɔ ƒe ame tiatiawo ta la, akpɔ nublanui ato ŋkekeawo ɖe eme
“nenye be ame aɖe gblɔ na mi be, ‘mesia lae nye esi alo eyae nye kemɛ la, migakpe kpe gɔ̃ hã dee o
elabena alakpa mesiawo kple alakpa nyagblɔɖila geɖewo ava
woawɔ nukunuwo fũ ale be ne woate ŋui la, woable mawu viwo gɔ̃
eya ta mikpɔ nyuie! megblɔe na mi do ŋgɔ!
“le ŋkeke mawo me le xaxa gã ma megbe la, ‘ɣe ado viviti eye ɣleti hã magaɖi o
ɣletiviwo age tso dziƒo eye ŋusẽ siwo le dziƒo la aʋuʋu
’
” le ɣemaɣi me la, amewo lakpɔ amegbetɔvi la, wòava le alilĩkpowo dzi kple ŋusẽ gã kpakple ŋutikɔkɔe
adɔ mawudɔlawo ɖa be woaƒo ame siwo katã nye etɔwo le xexe bliboa me la nu ƒu tso keke anyigba ƒe dzogoe eneawo dzi va se ɖe dziƒo nuwuwu ke
“mitsɔ gboti abe kpɔɖeŋu ene
nenye be eƒe aŋgba fẽwo ke eye aŋgbawo ŋutɔ de asi dodo me la ; ekema mienya enumake be, dzomeŋɔli ɖo
eya ta ne miekpɔ be nu siwo katã megblɔ la le dzɔdzɔm la, minyae be nye vava zi evelia te tu aƒe, eye nye afɔ le miaƒe agbowo nu
le nyateƒe me la, dzidzime sia nu mele yiyi ge, va se ɖe esime nu siawo katã nava eme o
dziƒo kple anyigba nu ava yi, gake nye nyawo nu mele yiyi ge akpɔ o
”
“ke hã la, ame aɖeke menya ŋkeke alo gaƒoƒo si tutu dzi nu siawo ava eme o
mawudɔla siwo le dziƒo hã menyae o, nye ŋutɔ gɔ̃ ha nyemenyae o, negbe fofonye ko
esi mienya ɣeyiɣi sia o ta la minɔ ŋudzɔ aɖabaƒoƒo ɖe sia ɖe
”nye vava zi evelia asɔ kple ame aɖe si yi nugbe le anyigba didi aɖe dzi
hafi wòayi la ede dɔ asi na eƒe dɔwɔvi ɖe sia ɖe eye wògblɔ na eƒe agbonudzɔla be wòanɔ ŋudzɔ na yeƒe tɔtrɔgbɔ
eya ta minɔ ŋɔdzɔ elabena mienya ɣeyiɣi si aƒea tɔ atrɔ agbɔ o, eɖanye fiẽ alo zãtitina alo koklo ƒe atɔkuɣi alo ŋdi kanyaa o
ale be ne eva kpata la makpɔ mi mianɔ alɔ̃ dɔm o
nu si megblɔ na mi la, eya ke mele gbɔgblɔm na ame sia me be, ‘minɔ ŋudzɔ!’”
azɔ esusɔ ŋkeke eve pɛ ko ne ŋutitoto kple abolo maʋamaʋã ƒe ŋkekenyui la naɖo, eye osɔfogãwo kple agbalẽfialawo ganɔ ayemɔ si dzi woato alé yesu eye woawui le bebeme la dim
ke wogblɔ be, “míate ŋu awui le ŋkeke nyuia dzi o, ne míewɔe la, ʋunyaʋunya adzɔ
”
le ɣeyiɣi sia me la, yesu ya le betania, le simɔn kpodɔléla la ƒeme
esi wonɔ fiẽnu ɖum la, nyɔnu aɖe tsɔ ami ʋeʋĩ xɔasi aɖe si le goe nyui aɖe me la vɛ
eʋu nu le ami ʋeʋĩ la nu eye nukutɔe la, etrɔ wo katã kɔ ɖe yesu ƒe tame
ame siwo nɔ kplɔa ŋu la dometɔ aɖewo bia wo nɔewo kple dziku be, “nu ka ŋutie wògblẽ ami xɔasi sia ɖo?
woate ŋu adzrae wòaxɔ asi wu agbatedɔwɔla ƒe ƒe ɖeka ƒe fetu eye woatsɔ ga la ama na ame dahewo
” ale woka mo na nyɔnua vevie
yesu gblɔ na wo be, “miɖe asi le eŋu
nu ka ŋutie miele fu ɖem nɛ? nu nyui aɖee wònye wòwɔ nam
ame dahewo le mia dome gbeawotsyogbe, eye miate ŋu ana kpekpeɖeŋu wo ɣesiaɣi si mielɔ̃
ke nye la, nyemanɔ mia dome ɖaa o
”
”nyɔnu sia wɔ nu si wòate ŋui la nam
esi ami na nye ŋutilã si ɖi ge wole le ŋkeke kpui aɖewo megbe la do ŋgɔ
mele egblɔm na mi kple kakaɖedzi be dɔ nyui si nyɔnu sia wɔ la mabu akpɔ o, afi sia afi si woagblɔ mawunya le, le xexe sia me godoo la, woagblɔ nu nyui si wòwɔ afia eye woakafui
”
le ɣeyiɣi sia me la, yuda iskariɔt ame si nye eƒe nusrɔ̃lawo dometɔ ɖeka la do go dzaa yi osɔfogãwo gbɔ be yeawɔ babla kpli wo le ale si wòade yesu asi na wo be woawu la ŋu
esi osɔfogãwo se nu si ta wòva wo gbɔ ɖo la, dzi dzɔ wo menye fefe o, ale wodo ga home aɖe ŋugbe nɛ
le esia ta yuda iskariɔt de asi teƒe kple gaƒoƒo nyuitɔ si me wòade yesu asi la didi me
le ŋutitotoŋkekenyui ƒe ŋkeke gbãtɔ si dzi woawu alẽviwo le la, yesu ƒe nusrɔ̃lawo va egbɔ eye wobia afi si wòdi be yewoaɖu ŋutitotolẽvi la le
edɔ nusrɔ̃la eve ɖo ɖe yerusalem be woawɔ dzadzraɖo ɖe ŋkekea ɖuɖu ŋu
egblɔ na wo be, “ne miege ɖe dua me le yiyim la, miado go ŋutsu aɖe wòlé tsize ɖe ta
mikplɔ ame sia ɖo eye miage ɖe aƒe si me wòge ɖo la me
migblɔ na aƒea tɔ be, ‘míaƒe aƒetɔe dɔ mí ɖa be míava kpɔ xɔ si me nèdzra ɖo ɖi na mí be míaɖu ŋutitotoŋkekenyuia le fiẽ sia!’
aƒetɔ la akplɔ mi ayi dziƒoxɔa dzii eye wòafia xɔ gã aɖe si me wodzra ɖo la mi
miɖo kplɔ̃ ɖe afi ma hena míaƒe ŋutitotoŋkekea ɖuɖu fiẽ sia
”
nusrɔ̃la eveawo yi yerusalem dua me eye wokpɔ be nu sia nu si yesu gblɔ na wo la va eme tututu ale wowɔ ŋkekea ƒe nuɖuɖu ɖoɖo da ɖi
le fiẽ me la, yesu va ɖo kple nusrɔ̃la wuieveawo
le esime wonɔ anyi ɖe klpɔ̃a ŋu nɔ nua ɖum la, yesu gblɔ na nusrɔ̃lawo be, “mele egblɔm na mi kple kakaɖedzi be, mia dometɔ ɖeka si le nu ɖum kplim fifia la adem asi
”
nya sia wɔ nublanui na wo katã eye wo dometɔ ɖe sia ɖe bia yesu ɖeka, ɖekae be, “nyee nye ame si le de wò ge asia?”
yesu ɖo eŋu na wo bena, “mi ame wuieve siwo le nu ɖum kplim fifia la dometɔ ɖekae le nu sia wɔ ge
ele be maku abe ale si nyagblɔɖilawo ɖe gbeƒãe xoxo va yi ene
gake baba na ame si adem asi la
le nyateƒe me nenye be womegaxa dzii o la anyo nɛ wu
”
esi wonɔ nua ɖum la, yesu tsɔ abolo ɖe asi, da akpe ɖe eta eye wòŋe eme hetsɔe na nusrɔ̃lawo gblɔ bena, “mixɔe ɖu, esiae nye nye ŋutilã
”
tete wòtsɔ kplu la heda akpe ɖe eta eye wòtsɔe na wo eye wo katã no le enu
yesu gblɔ kpe ɖe eŋuti be, “esiae nye nye ʋu, nubabla la ƒe ʋu, esi wokɔ ɖe anyi ɖe ame geɖewo ta
mele egblɔm na mi le nyateƒe me be, nyemagano naneke tso wain ƒe kutsetse me o va se ɖe gbe ma gbe esime manoe yeyee le mawufiaɖuƒe la me
”
le esia megbe la wodzi ha da akpe na mawu eye wodo go yi amito la dzi
yesu gblɔ na wo le afi sia be, “mi katã, miele nu gbe ge le gbɔnye, elabena mawu gblɔ to nyagblɔɖilawo dzi be, ‘mele alẽkplɔla la ƒo ge, eye alẽviawo aka gbẽ
’
gake ne wofɔm ɖe tsitre tso ame kukuwo dome la, madze mia ŋgɔ ayi galilea afi si mado go mi le
”
petro gblɔ nɛ be, “ne ame sia ame gblẽ wò ɖi hã la, nye ya nyemagblẽ wò ɖi gbeɖe o!”
yesu gblɔ nɛ be, “petro, mele egblɔm na wò be, hafi koklo naku atɔ zi eve etsɔ fɔŋli la, ãgbe nu le gbɔnye zi etɔ̃
”
petro gblɔ kple ɣli be, “gbeɖe, nyemagblẽ wò ɖi akpɔ o
ne ehiã be maku kpli wò kura gɔ̃ hã la, malɔ̃ aku faa
” nusrɔ̃la mamlɛawo hã ɖe adzɔgbe nenema ke
azɔ wova ɖo teƒe si woyɔna be getsemane bɔ la me
egblɔ na eƒe nusrɔ̃lawo be, “minɔ afi sia ne mayi aɖado gbe ɖa
”
ekplɔ petro, yakobo kple yohanes ya ɖe asi
le gaƒoƒo sia me la, vevesese helihelĩ kple xaxa yɔ eme
egblɔ na nusrɔ̃la etɔ̃awo be, “nuxaxa te ɖe nye luʋɔ dzi ale gbegbe be ɖe ko wòwɔ abe ɖe mele kukum ene
minɔ afii mianɔ ŋudzɔ kplim
”
azɔ la, ezɔ yi ŋgɔ vie ɖatsyɔ mo anyi eye wòdo gbe ɖa bia be, ne ele bɔbɔe la, gaƒoƒo la nato ye ŋu ayi
egblɔ be, “aba, fofo, nu sia nu wɔwɔ le bɔbɔe na wò eya ta na kplu sia nato nunye ayi
ke menye nu si nye la, medi o, ke boŋ wò lɔlɔ̃nu nava eme
”
le esia megbe la, etrɔ yi nusrɔ̃la etɔ̃awo gbɔ eye wòva ke ɖe wo ŋu wonɔ alɔ̃ dɔm
yesu yɔ petro gblɔ be, “alɔ̃ dɔm mielea? ekema miate ŋu anɔ ŋudzɔ kplim gaƒoƒo ɖeka pɛ teti hã oa?
minɔ ŋudzɔ eye miado gbe ɖa be miagage ɖe tetekpɔ me o
gbɔgbɔ la le lɔlɔ̃m gake ŋutilã ya gbɔdzɔ
”
yesu gatrɔ yi teƒea eye wògado gbe ɖa vevie, hegagbugbɔ nu siwo wòbia tsã la bia
emegbe egatrɔ yi nusrɔ̃lawo gbɔ ake gake woganɔ alɔ̃ dɔm elabena ɖeɖi te wo ŋu ŋutɔ
womenya nya si woagblɔ nɛ esi wòva kpɔ wo hã o
etrɔ gbɔ va wo gbɔ zi etɔ̃lia eye wògblɔ na wo be, “miegale alɔ̃dɔdɔ dzi le ɖiɖim ɖe emea? esɔ gbɔ azɔ! gaƒoƒo la de
kpɔ ɖa, wode amegbetɔvi la asi na nu vɔ̃ wɔlawo
mitsi tre! mina mídzo! ahã, ame si dem asi la, eyae nye esi!”
esi yesu ganɔ nu ƒom la, eƒe nusrɔ̃la wuieveawo dometɔ ɖeka si woyɔna be yuda iskariɔt kple ameha gã aɖe siwo lé yiwo kple kpowo ɖe asi henɔ nyanyram ŋutɔ la va do
ame siawoe osɔfogãwo kple agbalẽfialawo kple yudatɔwo ƒe amegã bubuwo dɔ be woayi aɖalé yesu vɛ
hafi woava ɖo teƒea la, yuda iskariɔt gblɔ na wo do ŋgɔ be, “ame si ŋu mate ɖe agbugbɔ nu na la, eyae, milée ne miakplɔe ayii
”
esi ameha la va ɖo teƒea teti ko la, yuda iskariɔt zɔ ɖe yesu dzi hedo ɣli yɔe be, “nufiala,” eye wògbugbɔ nu nɛ
ameha la dze yesu dzi helée sesĩe
gake ame aɖe he eƒe yi ɖe go eye wòkpa osɔfogã la ƒe dɔla ƒe to ɖeka wòge va dze anyigba
yesu bia elélawo be “adzodala vɔ̃ɖi aɖee menye hafi mietsɔ yiwo kple kpowo ɖe asi va be yewoaléma?
menɔ gbedoxɔ la ƒe xɔxɔnu gbe sia gbe nɔ nu fiam
ke esia va, eme be woawu ŋɔŋlɔ kɔkɔe la nu
”
le esime nya siawo katã nɔ dzɔdzɔm la, eƒe nusrɔ̃lawo katã si dzo
đekakpui aɖe si ta aklala biɖibiɖi ko la nɔ yesu yome
esi amelélawo te kpɔ be yewoalée la,
esi amama hegblẽ eƒe avɔ la ɖi
wokplɔ yesu yi osɔfogã ƒeme afi si osɔfogãwo kple yudatɔwo ƒe amegã bubuwo kple agbalẽfialawo va ɖi anyi ɖi le ɣeyiɣi kpui aɖe ko me
petro nɔ adzɔge ʋĩi le yesu yome
esi wòva ɖo osɔfogã la ƒeme la, eto nuxa dzaa ge ɖe aƒea me eye wòyi ɖanɔ anyi ɖe subɔvi siwo do dzo nɔ ƒuƒum la dome kpoo
osɔfogãwo kple yudatɔwo ƒe ʋɔnudrɔ̃la gãwo nɔ nutsotso aɖewo dim le yesu ŋu be yewoatsɔ abu fɔe eye yewoatso kufia nɛ
gake womete ŋu kpɔ nutsotso aɖeke o
ame geɖewo va ɖi alakpaɖasewo gake nya siwo katã wogblɔ la mesɔ o
ame sia ame ƒe ɖaseɖiɖi to vovo tso nɔvia tɔ gbɔ
mlɔeba la, ame aɖewo da alakpa ɖe esi be,
“míese wògblɔ be; ‘magbã gbedoxɔ sia si amegbetɔwo tu la eye matu bubu si manye amegbetɔwo ƒe asinudɔwɔwɔ o la le ŋkeke etɔ̃ megbe
’”
togbɔ be wogblɔ alea hã amewo ƒe nutsotsowo to vovo ake
mlɔeba la, osɔfogã tsi tre bia yesu le ʋɔnua ŋkume be, “ đe nèle gbegbem be yemaɖo nutsotso gbogbo siwo wotsɔ ɖe ŋuwò la ƒe ɖeke ŋu oa? nya aɖeke mele asiwò nãtsɔ aʋli ɖokuiwò tae oa?”
yesu meke nu o, ke boŋ ezi kpi kpoo
osɔfogã la gabiae be, “wòe nye mesia, si nye yayratɔ la via?”
yesu ɖo eŋu nɛ be, “nyee, tso azɔ dzi miakpɔ amegbetɔvi la, wòanɔ anyi ɖe ŋusẽkatãtɔ la ƒe nuɖusime eye wòanɔ alilĩkpowo dzi atso dziƒo ava
”
ŋuɖoɖo sia do dziku na osɔfogã la ale gbegbe be wòdze eƒe awu si wòdo la hegblɔ be; “đe wòhia be míagadi ɖasefowo ɖe eŋua?
gbeɖe, miekpɔ afiatsotso xoxo elabena miawo ŋutɔ miese busunya si wògblɔ
azɔ nu kae nye miaƒe afiatsotso?” wo katã wodo ɣli gblɔ be “edze na ku
”
azɔ ame aɖewo tu ta ɖe mo nɛ ƒia, ɖewo tsɔ nu bla mo nɛ eye ɖewo hã tu kɔe sesĩe hegblɔ be, “gblɔ nya ɖi
ame kae ƒo wò?” eŋudzɔlawo hã ƒoe
le ɣeyiɣi sia me la, petro nɔ aƒea ƒe gbadzaƒe
đetugbivi aɖe si nye osɔfogã la ƒe subɔvi ɖeka la kpɔ petro dze sii le esime wònɔ dzo ƒum
đetugbivia te ɖe petro ŋu lé ŋku ɖe eŋu nyuie eye wòdo ɣli be, “wò hã yesu si tso nazaret la ƒe yomedzelawo dometɔ ɖeka nènye
”
ke petro sẽ nu gblɔ bena, “nyemenya alo se nu si gblɔm nèle la gɔme o
” ale wòtso heyi ɖanɔ agbo la ƒe mɔnu
tete koklo ku atɔ
subɔvi la ƒe ŋku ganɔ petro ŋu kokoko
ekpɔ afi si wòyi ɖanɔ la eye wòyɔ ame bubuwo hegblɔ na wo be, “mebe ame sia la yesu yomenɔlawo dometɔ ɖeka wònye
”
petro ɖe ko wògasẽ nu ake be yemenya yesu o! ke ame siwo tsi tre ɖe dzoa gbɔ la hã de asi gbɔgblɔ me na petro be, “vavã, wò hã wo dometɔ ɖekae nènye elabena galileae nètso!”
petro ta nu gblɔ be, “le nyateƒe me la, nyemenya ame si ŋuti miele nu ƒom le gɔ̃ hã o
”
kasia koklo ku atɔ zi evelia
enumake petro ɖo ŋku yesu ƒe nya siawo dzi bena, “hafi koklo naku atɔ zi eve la ãgbe nu le gbɔnye zi etɔ̃
” esia na be eƒe dzi gbã eye wòfa avi hehehe
le ŋufɔke ŋdi kanya la, osɔfogãwo, dumegãwo, agbalẽfialawo kple ʋɔnudrɔ̃lawo kpe ta be yewoade ŋugble le nu si yewoawɔ la ŋu
woɖoe be yewoabla yesu aɖoe ɖe pilato, ame si nye romatɔwo ƒe gɔvina si nɔ yudea dzi ɖum le ɣemaɣi me la gbɔ
esi yesu va ɖo pilato gbɔ la, pilato biae be, “wòe nye yudatɔwo ƒe fia ?” yesu ɖo eŋu nɛ be, “nyee nye fia la tututu abe ale si nègblɔ ene
”
le afi sia la osɔfogãwo tso enu be ewɔ nu vɔ̃ geɖewo
pilato gabiae be, “nu ka ta mèdi be yeaɖo nya aɖeke ŋu o? nya gbogbo siwo katã wotsɔ ɖe ŋuwò la, nye nyateƒea?”
gake yesu meke nu eve hã o
esia wɔ nuku na pilato ŋutɔ
azɔ nu ɖeka aɖe si pilato wɔna ɖaa le ŋutitotoŋkekea dzi lae nye be, eɖea asi le yudatɔ gamenɔla ɖeka si amewo lɔ̃ be wòaɖe asi le la ŋuti
le ŋkeke mawo me la, gamenɔla siawo dometɔ ɖeka enye baraba ame si kple ame bubuwo wu amewo le howɔwɔ gã aɖe si wowɔ va yi la me
azɔ amewo ƒo ƒu eye wobia tso pilato si be wòaɖe asi le gamenɔlawo ɖeka ŋu na yewo abe ale si wòwɔnɛ ɖaa ene
pilato bia wo be, “miedi be maɖe asi le yudatɔwo ƒe fia la ŋu na mia?”
le esime wònya nyuie be ŋuʋaʋã ta koe osɔfogãwo tsɔ yesu de asi nɛ ɖo
ke osɔfogãwo ƒoe ɖe ameawo nu be woabia be woaɖe asi le baraba boŋ ŋu ke menye yesu o
pilato bia wo be, “esi miebe maɖe asi le baraba ŋu ɖe, nu kae miebe mawɔ kple ame si mieyɔna be miaƒe fia?”
ameawo katã do ɣli be, “klãe ɖe ati ŋu!”
pilato gabia wo be, “maklãe ɖe ati ŋu be ale ke? nu vɔ̃ kae wòwɔ si dze na ku?” ke ameawo gado ɣli sesĩe wu tsã be, “klãe ɖe ati ŋu!”
azɔ pilato vɔ̃ be ameha la ava wɔ ʋunyaʋunya eye be wòadze wo ŋu ta la, eɖe asi le baraba ŋu na wo
ke eɖe gbe be woaƒo yesu kple atam
le esia megbe la, ekplɔe de asi na ameawo be woayi aɖaklãe ɖe ati ŋu le woƒe didi nu
romasrafowo kplɔe yi asrafowo nɔƒee le fiasã la me eye woyɔ asrafo siwo katã dzɔa fiasã la ŋu la ƒo ƒui
wodo awu dzĩ nɛ eye wotsɔ ŋu wɔ kuku heɖɔ nɛ
azɔ wode asi fewuɖuɖu le eŋu me
wovana egbɔ doa gbe nɛ hegblɔna be, “yudatɔwo ƒe fia nenɔ anyi tegbee!”
amewo tsɔ ameƒoti ƒo tame nɛ
đewo ɖe ta ɖe mo nɛ eye ɖewo bua dze klo be yewo le esubɔm
esi wowɔ funyafunyae ʋuu wòti wo la, woɖe awu dzĩ la le eŋu hetsɔ eya ŋutɔ ƒe awuwo do nɛ eye wokplɔe dzoe be yewoaklãe ɖe ati ŋu
le mɔa dzi la, wodo go simɔn kirenetɔ wògbɔna dua me, eye wozi edzi be wòakpe ɖe yesu ŋu atsɔ eƒe atitsoga la
simɔn siae nye aleksandro kple rufo fofo
ale wokplɔ yesu va teƒe aɖe si woyɔna be golgata, si gɔmee nye ametakoliƒe
le afi sia wotsɔ gbe siwo vena la tsaka wain tsitsi hekpe nɛ, gake menoe o
eye woklãe ɖe atitsoga ŋu
ame siwo klãe la da akɔ ɖe eƒe awuwo dzi be woakpɔ esi ame sia ame naxɔ
anɔ abe ŋdi ga asieke me ene esi woklãe ɖe atitsoga ŋu
woŋlɔ vɔ̃ si wòwɔ ta woklãe ɖe atia ŋu la ɖe ʋuƒo kakɛ aɖe dzi klã ɖe atitsoga la tame
nu si woŋlɔ̃ ɖe ʋuƒoa dzi enye “yudatɔwo ƒe fia
”
le ŋdi ma ke la woklã adzodala vɔ̃ɖi eve aɖewo hã ɖe eƒe axa eveawo dzi
ale wowu ale si mawunya gblɔ da ɖi la nu be
“wobui ɖe ame vɔ̃ɖiwo dome
”
ame siwo va nɔ eŋu tom la ɖea alɔme le eŋu eye woʋuʋua ta hekonɛ
đewo hã doa ɣli gblɔna nɛ fewuɖutɔe be, “ehẽ! kpɔ ale si wòva zu na wòe ɖa! wòe be yeate ŋu agbã gbedoxɔ la, agagbugbɔ atui le ŋkeke etɔ̃ megbe
nenye be ŋusẽ le asiwò nãte ŋu awɔ nukunu gã siawo la,
ɖe ɖokuiwo hã le atitsoga la ŋue!”
osɔfogãwo kple agbalẽfiala siwo nɔ tsitre ɖe teƒea hã nɔ alɔme ɖem le yesu ŋu
wogblɔ be, “ame sia te ŋu ɖe ame bubuwo tso tetekpɔwo kple fuwo me, gake mate ŋu aɖe ye ŋutɔ ɖokui o!”
wodo ɣli yɔe le atitisoga la ŋu be, “hei, kpɔ ɖa, wò mesia! wò israel ƒe fia! đi le atitsoga la ŋu ekema mí katã míaxɔ dziwò ase!” adzodala eve siwo woklã ɖe atitsogawo ŋu kplii gɔ̃ hã dzui
le ŋdɔ ga wuieve me lɔƒo la, zã do keli do ɖe anyigba blibo la dzi va se ɖe keke ɣetrɔ ga etɔ̃ me
le ɣeyiɣi sia me la, yesu do ɣli sesĩe be, “eloi, eloi, lama sabaktani?” si gɔmee nye, “nye mawu, nye mawu, nu ka tae nègblẽm ɖi?”
esi ame siwo nɔ tsitre ɖe afi ma se esia la, wogblɔ be, “kpɔ ɖa, ele eliya yɔm
”
le esia ta wo dometɔ ɖeka ƒu du yi ɖaku wain tsitsi eye wòkɔe ɖe ƒumekutsa me, tɔe ɖe ati nu hetsɔ ɖo nu na yesu be wòano hegblɔ kpe ɖe eŋu be, “miɖe asi le eŋu azɔ ne míakpɔe ɖa be eliya ava ɖee le atia ŋuti hã
”
sẽ la, yesu gado ɣli sesĩe ake eye wòku
le gaƒoƒo sia me tututu la, xɔmetsovɔ si wotsɔ xe kɔkɔeƒewo ƒe kɔkɔeƒea ŋkume le gbedoxɔ la me la, mã eme ɖe eve tso dzi va se ɖe anyime ke
esi romasrafo si nɔ yesu ŋu dzɔm kpɔ ale si yesu kui la, egblɔ kple seselelãme geɖe be, “ame sia la mawu vi wònye vavã!”
nyɔnu aɖewo hã va teƒea eye wonɔ adzɔge nɔ nu siwo nɔ dzɔdzɔm la kpɔm
ame siawo nye maria magdalatɔ, maria si nye yakobo suetɔ kple yose dada kpakple salome
ame siawo kple galilea nyɔnu bubu siwo nye eyomenɔla siwo subɔnɛ ne eva galilea la, hã dze eyome va yerusalem
nu siawo katã dzɔ ŋkeke ɖeka do ŋgɔ na sabat ŋkekea
le ɣetrɔ me lɔƒo la,
yosef tso arimatia ame si nye yudatɔwo ƒe ʋɔnudrɔ̃la gãwo dometɔ ɖeka si ŋu bubu le la, va yerusalem
ame sia hã nɔ mɔ kpɔm na mawufiaɖuƒea ƒe vava kple dzimaɖeɖi geɖe
eyi pilato gbɔ kple dzideƒo hebia be wòaɖe asi le yesu ƒe kukua ŋu na ye
pilato mexɔe se be yesu ku le ɣeyiɣi kpui aɖe ko megbe o
eya ta eyɔ roma srafowo ƒe amegã si ƒe dzikpɔkpɔ te nyawo nɔ la eye wòbiae be yesu ku vavã hã?
asrafomegã la ɖo kpe edzi na pilato be eku
ale pilato ɖe mɔ na yosef be wòaxɔ ame kukua aɖaɖi
yosef ƒle aklala biɖibiɖi gã aɖe eye woɖe yesu kukua le atitsoga la ŋu
exatsa aklala la ɖe eŋuti eye wòtsɔe ɖamlɔ yɔdo, si woɖe ɖe agakpe me la me, hemli kpe gã aɖe ɖo yɔdoa nu
maria magdalatɔ kple maria yesu dada hã nɔ afi ma kpɔ afi si wòɖi yesu ɖo
le fiẽ, esi sabat ŋkekea wu enu la, maria magdalatɔ, salome kple maria yakobo dada woyi ɖaƒle amiʋeʋĩ si wosina na ame kuku be wòagavo kaba o la da ɖi
le ŋufɔke ŋdi kanyaa la, ame siawo fɔ tsɔ amiawo ɖe asi dze mɔ ɖo ta yesu ƒe yɔdo to
esi wole mɔa dzi yina la, wobia wo nɔewo be, “ame kae amli kpe gã si le yɔdo la nu la ɖa?”
gake nukutɔe esi wova ɖo teƒea la, wokpɔ be womli kpe si wotsɔ tu yɔdoa nu la da ɖe adzɔge eye yɔdoa le ʋuʋu
woge ɖe yɔdoa me eye wokpɔ ɖekapkui aɖe wònɔ awu ɣi tititi me nɔ anyi ɖe yɔdoa ƒe ɖusime
le nyateƒe me la, vɔvɔ̃ ɖo nyɔnuawo ale gbegbe be woku ɖe tsitre nu
gake mawudɔla la gblɔ na wo be, “migavɔ̃ o
menye yesu nazaretitɔ si woklã ɖe ati ŋu la dim miele oa? mele afi sia o, egbɔ agbe eye wòtsi tre
mikpɔ afi si wotsɔ eƒe ŋutilã mlɔe ɖa
azɔ miyi miagblɔ nya sia na petro kple nusrɔ̃la bubuawo be, ‘yesu dze mia ŋgɔ yina ɖe galilea
miakpɔe le afi ma abe ale si wògblɔe na mi hafi ku ene
’”
nyɔnuawo si do go le yɔdoa me kple vɔvɔ̃ gã aɖe
wovɔ̃ ale gbegbe be womagate ŋu aƒo nu gɔ̃ hã o
kwasiɖa ƒe ŋdi kanyae yesu gbɔ agbe eye ame gbãtɔ si kpɔe lae nye maria magdalatɔ, ame si me wònya gbɔgbɔ vɔ̃ adre do goe le
eyi ɖake ɖe nusrɔ̃lawo ŋu woƒo ƒu ɖe teƒe ɖeka henɔ konyi fam
woƒe ŋkuwo katã yɔ kple aɖatsi
egblɔ na wo kple ɣli be, yekpɔ yesu wògbɔ agbe tso ku me! gake nusrɔ̃lawo mexɔ nya sia dzi se o
le gbe ma gbe ke ƒe ɣeyiɣi bubu me la, yesu ɖe eɖokui fia ŋutsu eve siwo nɔ mɔ zɔm tso yerusalem yina teƒe aɖe
esi wova kpɔe dze sii mlɔeba be yesue la, woɖe abla trɔ yi yerusalem ɖagblɔe na ame bubuwo, gake ame aɖeke mexɔ woƒe nya dzi se o
azɔ le ɣe bubu ɣi la, yesu ɖe eɖokui fia nusrɔ̃la wuiɖekɛawo le esime wonɔ teƒe ɖeka nɔ nu ɖum
ehe nya ɖe wo ŋu vevie le woƒe dzimaxɔse ta
evee ŋutɔ be togbɔ be amewo kpɔe agbagbe va gblɔ na wo hã la, wogbe be yewomaxɔe ase o
azɔ egblɔ na wo be, “fifia la, miyi ɖe xexe bliboa me eye miagblɔ nyanyui la na ame sia ame le afi sia afi
ame siwo axɔ nyanyui la eye woade mawutsi ta na wo la, woakpɔ ɖeɖe
ke ame siwo anye kɔlialiatɔ siwo asẽ to, agbe nyanyui la xɔxɔ la woabu fɔ wo
”dzesi siawo akplɔ ame siwo axɔe se la ɖo
le nye ŋkɔ me woanya gbɔgbɔ vɔ̃wo ado goe
woaƒo nu kple aɖe yeyewo
woalé dawo kple woƒe asiwo eye ne wono aɖi vɔ̃ɖi hã la, masi wo o
woada woƒe asiwo ɖe dɔnɔwo dzi eye woƒe lãme lasẽ
esi yesu wu nya siawo nu la, gbɔgbɔ la tsɔe dzoe yi dziƒoe eye wòyi ɖanɔ anyi ɖe mawu ƒe nuɖusime
nusrɔ̃lawo ɖo gbe henɔ mawunya gblɔm na amewo tso teƒe yi teƒe, aƒetɔ la nɔ kpli wo eye wòɖo kpe eƒe nya la dzi to dzesi siwo kplɔ eƒe nyawo ɖo la me
ame geɖewo ŋlɔ nu tso nu siwo va eme le mía dome, la ŋu,
ame siwo tu woƒe ŋutinyawo ɖe nyadzɔdzɔ siwo woxɔ tso ame siwo nye nuteƒekpɔlawo le gɔmedzedzea me la gbɔ eye wonye dɔlawo na nya la
eya ta enyo nye hã ŋu, le esi medzro nuwo me tsitotsito tso gɔmedzedzea me ke, be magbugbɔ aŋlɔe ɖe ɖoɖo nu na wò, nye bubutɔ teofil
bena wòagbugbɔ aɖo kpe edzi na wò be nu siwo katã wofia wò lae nye nyateƒea
nye ŋutinya la ƒe gɔmedzedze ku ɖe yudatɔwo ƒe osɔfo aɖe si woyɔna be zakaria, ame si nɔ agbe le ɣeyiɣi si me herodes nye fia le yudea la ŋu
woma osɔfo siwo wɔa dɔ le gbedoxɔa me la ɖe ha vovovowo me eye zakaria nye ha si woyɔna be ‘abiya’ la me tɔwo dometɔ ɖeka
zakaria srɔ̃ elizabet hã tso osɔfowo ƒe ƒome me eye wònye arɔn ƒe dzidzimevi
wo kple evea nye dzɔdzɔetɔwo le mawu ŋkume eye wolé aƒetɔ la ƒe sededewo kple ɖoɖowo me ɖe asi kpɔtsɔtsɔ manɔŋutɔe
gake vi ɖeka teti hã menɔ wo si o, elabena elizabet nye konɔ eye wo ame evea katã hã tsi ŋutɔ
eva eme be zakaria ƒe hatsotso le nunɔdɔ wɔm le kɔnua nu le mawu ƒe ŋkume,
eye le nunɔdɔ ƒe kɔnua nu la, wodzidze nu eye wotia zakaria be wòawɔ subɔsubɔdɔ le aƒetɔ la ƒe gbedoxɔa me eye wòado dzudzɔ
esi dzudzɔdoɣi ɖo la, ameha si va be woasubɔ la nɔ xexe nɔ gbe dom ɖa
zakaria nɔ kɔkɔeƒea, kasia mawudɔla aɖe va do ɖe edzi zi ɖeka; eye wònɔ tsi tre ɖe vɔsamlekpuia ƒe nuɖusime
zakaria vɔ̃ ŋutɔ ale wòde asi dzodzo me nyanyanya
gake mawudɔla la gblɔ nɛ be, “mègavɔ̃ o, zakaria! elabena meva be magblɔ na wò be mawu se wò gbedodoɖa
srɔ̃wo elizabet le viŋutsuvi dzi ge na wò, eye nãna ŋkɔe be yohanes
mi ame evea miakpɔ dzidzɔ manyagblɔ aɖe le eƒe dzidzi ta eye ame geɖewo hã atso aseye kpli mi
elabena ɖevi la anye gã le woƒe ŋkume
mano wain alo aha sesẽ aɖeke o
gbɔgbɔ kɔkɔe la ayɔ eme taŋtaŋtaŋ hafi woadzii gɔ̃ hã,
eye akplɔ israelvi geɖewo va mawu si nye woƒe aƒetɔ la gbɔe
eya adze ŋgɔ na aƒetɔ la, anɔ eliya ƒe gbɔgbɔ kple ŋusẽ me be wòatrɔ fofowo ƒe dziwo ɖe wo viwo ŋu eye tomaɖolawo ɖe ame dzɔdzɔewo ƒe nunya ŋu, be wòadzra ame siwo wodzra ɖo ɖi na aƒetɔ la ɖo
”
zakaria gblɔ na mawudɔla la be, “aleke mawɔ anya be esia ate ŋu ava eme, elabena metsi ŋutɔ eye srɔ̃nye hã ku nyagã
”
mawudɔla la gblɔ nɛ kple kakaɖedzi be, “nyee nye gabriel, si nɔa mawu ŋkume ɣesiaɣi
eyae dɔm ɖa be magblɔ dzidzɔnya sia na wò
gake esi mèxɔ dzinye se o ta la, wò aɖe atu eye magate ŋu aƒo nu o, va se ɖe esime woadzi ɖevi sia
elabena woŋlɔ ɖi be nye nyawo ava me pɛpɛpɛ nenye be ɣeyiɣi la ɖo
”
le ɣeyiɣi siawo katã me la, ameha si nɔ xexe la nɔ zakaria lalam be wòado go eye wòwɔ nuku na wo ŋutɔ be etsi xɔa me fũu nenema
esi wòdo go mlɔeba la, mete ŋu ƒo nu na ame aɖeke o, ke ewɔ dzesi na wo esi fia be ekpɔ ŋutega alo ɖeɖefia aɖe le gbedoxɔ la me
zakaria tsi gbedoxɔ la me va se ɖe esime eƒe dɔwɔŋkeke mamlɛawo wu enu eye wòtrɔ yi aƒe me
le ɣeyiɣi kpui aɖe megbe la srɔ̃a elizabet fɔ fu, eye wòyi ɖaɣla eɖokui ɣleti atɔ̃ sɔŋ
elizabet gblɔ kple dzidzɔ be, “aƒetɔ la ƒe dɔme nyo ŋutɔ bena, wòɖe kotsitsi ƒe ŋukpe gã sia ɖa le dzinye
”
le elizabet ƒe fufɔfɔ ƒe ɣleti adelia me la, mawu dɔ mawudɔla gabriel ɖo ɖe kɔƒe aɖe si woyɔna be nazaret si le galilea la me
ame si gbɔ wòdɔe ɖo la enye ɖetugbi dzadzɛ aɖe si woyɔna be maria
wodo maria ŋugbe na david ƒe dzidzimevi aɖe si woyɔna be yosef la be wòaɖe
gabriel va do ɖe maria gbɔ le vo me eye wògblɔ nɛ be, “ŋutifafa na wò! wò ɖetugbi si kpɔ amenuveve! aƒetɔ la li kpli wò
”
maria ɖi vo eye eƒe susu ɖe fu nɛ ŋutɔ; edze agbagba bu tame le nu si tututu mawudɔla la wɔnɛ la ŋu
mawudɔla la yi edzi gblɔ nɛ be, “maria mègavɔ̃ kura o, elabena mawu ɖoe be yeayra wò nukutɔe!
èle fu fɔ ge adzi ŋutsuvi, eye nãna ŋkɔe be ‘yesu
’
anye ame xɔŋkɔ aɖe eye woayɔe be mawu dziƒoʋĩtɔ la ƒe vi
aƒetɔ mawu la atsɔ tɔgbuia david ƒe fiazikpui la nɛ
ale wòaɖu fia ɖe israel dzi eye eƒe fiaɖuƒe mawu nu akpɔo
”
maria bia mawudɔla la be, “aleke mawɔ adzi vi esi nyemenya ŋutsu kpɔ o
”
mawudɔla la ɖo eŋu be, “gbɔgbɔ kɔkɔe la ava dziwò, eye mawu ƒe ŋusẽ ayɔ mewò; eya ta ɖevi si nãdzi la, anɔ kɔkɔe eye wòanye mawu vi
gawu la anɔ abe ɣleti adee nye si va yi ene la, wò ƒometɔ elizabet ame si woyɔna be ‘konɔ’ la fɔ fu le eƒe nyagãkuku me
elabena ŋugbe ɖe sia ɖe si mawu do la, ava me pɛpɛpɛ
”
maria gblɔ be, “aƒetɔ la ƒe dɔlae menye eye nu sia nu si wòdi tso asinye lae mawɔ
nu sia nu si nègblɔ la neva eme
” le esia megbe la, mawudɔla la gabu le eŋkume
le ŋkeke siawo me la, maria tsi tre eye wòɖe abla yi yudea du aɖe me
afi si wòge ɖe zakaria ƒeme eye wòdo gbe na elizabet le
esi elizabet se maria wòdo gbe nɛ ko la, vidzĩ si le dɔme nɛ la ʋã kple dzidzɔ eye gbɔgbɔ kɔkɔe la yɔ elizabet me fũu
elizabet do dzidzɔɣli eye wògblɔ na maria be, “mawu ve nuwò le nyɔnuwo katã dome, eye wòɖoe be viwò la naxɔ eƒe yayra gãtɔ kekeake
bubu kae nye gã si nède ŋunye, be wò si nye aƒetɔ la dada nãva kpɔm ɖa!
esi nèva do gbe nam teti ko la, vinye la ʋã le dɔme nam le dzidzɔ ta
èxɔe se be mawu awɔ ɖe ale si wògblɔ la dzi, esia tae wòyra wò alea gbegbe ɖo
”
maria ɖo eŋu na elizabet be, “o, nye luʋɔ le aƒetɔ la kafum ale gbegbe
eye mele dzidzɔ kpɔm le mawu, nye xɔla la, ŋuti
elabena ekpɔ nye, eƒe subɔvi sia ƒe ame gblɔe nyenye, eye tso azɔ dzi yina la woayɔm be mawu ƒe ame yayra tso dzidzime yi dzidzime
”
elabena ŋusẽtɔ la wɔ nu gãwo nam
kɔkɔe nye eƒe ŋkɔ
eƒe nublanuikpɔkpɔ li na ame siwo vɔ̃nɛ tso dzidzime yi dzidzime
” ewɔ nu dzɔatsuwo kple eƒe alɔ eye wòkaka ame siwo dana le woƒe tamesusuwo me
eɖe fiawo ɖa le woƒe zi dzi ke edo ame siwo bɔbɔ wo ɖokuiwo ɖe anyi la ɖe dzi
etsɔ nu nyuiwo ɖi ƒo na dɔwuitɔwo, ke edo mɔ kesinɔtɔwo asigbɔloe
ekpe ɖe eƒe dɔla israel ŋu eye wòɖo ŋku eƒe nublanuikpɔkpɔ na wo dzi
be wòakpɔ nublanui na abraham kple eƒe dzidzimeviwo tegbee, abe ale si wòdo ŋugbee na mía fofowo ene
”
maria nɔ elizabet gbɔ abe dzinu etɔ̃ ene hafi trɔ yi aƒe
elizabet ƒe vidziɣi va ɖo eye wòdzi ŋutsuvi
nya sia kaka ɖe eƒe aƒelikawo kple ƒometɔwo dome kaba ŋutɔ, ame sia ame se ale si aƒetɔ la nyo dɔme na elizabet eye wo katã kpɔ dzidzɔ
esi ɖevia xɔ ŋkeke enyi la, ƒometɔwo kple xɔlɔ̃wo va kpe be yewoawɔ aʋatsotsokɔnu alo ŋkeke enyi ƒe kɔnu la
amewo katã bu be woatsɔ fofoa ŋkɔ zakaria nɛ,
gake elizabet gblɔ be, “gbeɖe, woana ŋkɔe be yohanes
”
amewo do ɣli be, “nu ka? ame aɖeke mele wò ƒome bliboa me si woyɔna nenema o
”
ale womia asi ɖevia fofo, eye wobiae to asidzesiwɔwɔ me be wòayɔ ŋkɔ si woatsɔ na ɖevia
zakaria na wotsɔ agbalẽ kakɛ aɖe vɛ nɛ eye nukutɔe la, eŋlɔ ɖe edzi be
“eŋkɔe nye yohanes
”
enumake zakaria ƒe nu ʋu eye wògadze nuƒoƒo gɔme abe tsã ene
ekafu mawu kple dzidzɔ geɖe
nyadzɔdzɔ bliboa wɔ nuku na woƒe aƒelikawo ŋutɔ eye wòkaka ɖe du siwo le yudea togbɛ dzi la katã me
ame sia ame si se nya sia la bua tame le eŋu ɣeɣiyi didi aɖe eye wòbiaa eɖokui be, “ame ka ƒomevi ɖevi sia atsi ava zu? ” elabena le nyateƒe me la, aƒetɔ la ƒe asi le edzi le mɔ tɔxɛ aɖe nu
gbɔgbɔ kɔkɔe la yɔ fofoa zakaria me eye wògblɔ nya siawo ɖi be, “
woakafu aƒetɔ, israel ƒe mawu la elabena eva eye wòɖe eƒe dukɔ
eɖo ɖeɖe ƒe ŋusẽ anyi na mí le eƒe dɔla, david, ƒe aƒe me
abe ale si wògblɔe to eƒe nyagblɔɖila kɔkɔewo dzi le blema ene,
be yeaɖe mí tso míaƒe futɔwo kple ame siwo lé fu mí la ƒe asime,
ne wòakpɔ nublanui na mía fofowo eye wòaɖo ŋku eƒe nubabla kɔkɔe
kple atam si wòka na mía fofo abraham la dzi,
be yeaɖe mí tso míaƒe futɔwo sime ne míasubɔe vɔvɔ̃ manɔmetɔe
le eŋkume le kɔkɔenyenye kple dzɔdzɔenyenye me le míaƒe ŋkekewo katã me
ke wò, vinye, woayɔ wò be dziƒoʋĩtɔ la ƒe nyagblɔɖila elabena ãdze aƒetɔ la ŋgɔ be nãdzra mɔ ɖo ɖi nɛ,
ne nãtsɔ xɔxɔ ƒe sidzedze na eƒe dukɔ to woƒe nu vɔ̃wo ƒe tsɔtsɔke me,
le míaƒe mawu la ƒe nublanuikpɔkpɔ sɔgbɔ la ta, to esia dzi ɣedzedze nyui la ava na mí tso dziƒo,
ne wòaklẽ na ame siwo le viviti me kple ku ƒe vɔvɔlĩ te, ne wòada míaƒe afɔwo ɖe ŋutifafa ƒe mɔ dzi
”
đevi la tsi eye wosẽ ŋu le gbɔgbɔ me
enɔ gbedzi va se ɖe esime woɖee fia israel blibo la le gaglãgbe
le ɣeyiɣi siawo me la, kaisaro augusto, ame si nye fia le roma dukɔa nu la de se be woaxlẽ ame siwo katã le fiaɖuƒea me
kirenio nye gɔvina le siria le ɣemaɣi
wodi tso ame sia ame si be wòayi eya ŋutɔ ƒe dedu me be woaŋlɔ eŋkɔ le afi ma
esi wònye be yosef tso fiaƒome me ta la, ele nɛ be wòayi betlehem le yudea afi si nye fia david ƒe dedu me
le esia ta wòdze mɔ tso nazaret si le galilea la me
ekplɔ maria, ame si ŋugbe wodo nɛ, gake fu nɔ eƒo le ɣemaɣi me la ɖe asi
esi woɖo betlehem la, maria ƒe ŋkeke de be wòadzi vi,
ale wòdzi ŋutsuvi si nye eƒe vi gbãtɔ
exatsa ɖevia ɖe abadzivɔ me eye wòtsɔe mlɔ lãwo ƒe nuɖunu me, elabena womekpɔ dzeƒe le amedzrodzeƒe si le kɔƒea me la o
gbe ma gbe la, alẽkplɔla aɖewo nɔ gbedzi le kɔƒea gbɔ nɔ woƒe alẽwo ŋu dzɔm
kasia mawudɔla aɖe va do ɖe wo dome kpoyii, eye teƒe si wotsi tre ɖo la klẽ kple aƒetɔ la ƒe ŋutikɔkɔe
nyateƒe wovɔ̃ ŋutɔ,
gake mawudɔla la de dzi ƒo na wo gblɔ be, “migavɔ̃ o! dzidzɔnya gãtɔ kekeake si miese kpɔ o lae meva be magblɔ na mi kple ame bubuwo siaa!
ẽ, le nyateƒe me la, wodzi mesia, aƒetɔ kple đela la na mí fiẽ sia le betlehem
ale si miawɔ akpɔe dze sii enye be, miakpɔ ɖevi aɖe si woxatsa abadzivɔ ɖe eŋu eye wotsɔe mlɔ lãwo ƒe nuɖunu me
”
kasia mawudɔla bubu geɖewo va kpe ɖe ɖeka ma ŋu eye wonɔ mawu kafum le gbɔgblɔm be
“woakafu mawu si le dziƒo ʋĩi eye ŋutifafa ava anyigba dzi; anɔ anyi kple ame siwo katã wɔa eƒe lɔlɔ̃nu
”
esi mawudɔlawo ƒe aʋakɔ gã sia trɔ dzo yi dziƒo la, alẽkplɔlawo gblɔ na wo nɔewo be, “mina míayi betlehem aɖakpɔ nukunu gã si dzɔ, si aƒetɔ la na míenya la ɖa
”
alẽkplɔlawo ɖe abla yi kɔƒea me eye woyi afi si yosef kple maria nɔ
wokpɔ vidzĩa hã, wotsɔe mlɔ lãwo ƒe nuɖunu me vavã
alẽkplɔlawo gblɔ nu siwo katã dzɔ la kple nya siwo katã mawudɔla la gblɔ na wo le ɖevia ŋu la na ame sia ame
woƒe nya la wɔ nuku na ame siwo katã see la ŋutɔ
ke maria ya ɣla nya siawo katã ɖe eƒe dzime eye wòbua wo ŋu zi geɖe
ale alẽkplɔlawo gatrɔ yi woƒe alẽwo gbɔ le gbea dzi, eye wokafu mawu be mawudɔlawo va kpɔ yewo ɖa eye gawu la wokpɔ vidzĩ la, abe ale si wògblɔ na wo la ene
esi vidzĩa xɔ ŋkeke enyi la wowɔ aʋatsotsokɔnu alo ŋkeke enyi ƒe kɔnu nɛ eye wona ŋkɔe be yesu
esia nye ŋkɔ si mawudɔla la gblɔ da ɖi be woatsɔ nɛ hafi wofɔ eƒe fu gɔ̃ hã
le mose ƒe seawo nu la, ele na maria be wòayi gbedoxɔ me le yerusalem aɖana nu abe eɖokui ŋu kɔklɔ le vidzidzi vɔ megbe ƒe kɔnu ene
esi ŋkeke sia ɖo edzi la, dzila eveawo kɔ vidzĩ la yi yerusalem be woatsɔe ɖo mawu ƒe ŋkume
elabena le mose ƒe seawo nu la, mawu gblɔ be, “nenye be ame aɖe ƒe vi gbãtɔ nye ŋutsuvi la, ele be wòatsɔe ade asi na aƒetɔ la
”
yesu dzilawo na nunana si wòle be woana le ŋutiklɔɣi la
sea gblɔ be ele be woana akpakpa eve alo ahɔnɛ sue eve eye esiae wona
yerusalem ŋutsu aɖe si ŋkɔe nye simeon la hã nɔ gbedoxɔ la me gbe ma gbe
ame sia nye ame ɖɔʋu aɖe si vɔ̃a mawu ŋutɔ
gbɔgbɔ kɔkɔe la yɔ eme fũu eye wònɔ mɔ kpɔm na mesia la ƒe vava gbe sia gbe
gbɔgbɔ kɔkɔe la ɖee fiae be maku akpɔ o, va se ɖe esime wòkpɔ mawu ƒe fia si wòsi ami na la
gbɔgbɔ kɔkɔe la zi edzi be wòayi gbedoxɔ la me gbe ma gbe
esi maria kple yosef wova be yewoatsɔ yesu ɖevi la aɖo mawu ŋkume la,
simeon nɔ afi ma xoxo eye wòxɔ ɖevi la ɖe eƒe abɔwo me henɔ mawu kafum gblɔ be
“aƒetɔ, azɔ ãte ŋu ado mɔ wò dɔla faa elabena mekpɔe abe ale si nèdo ŋugbee nam la ene
elabena nye ŋkuwo kpɔ wò ɖeɖe
si nèdzra ɖo le dukɔwo katã ƒe ŋkume
eyae nye akaɖi si aklẽ na dukɔwo eye wòanye ŋutikɔkɔe na israel wò dukɔ hã!”
maria kple yosef ƒe nu ku eye woƒe mo wɔ yaa le nu siwo katã gblɔm simeon nɔ le yesu ŋu ta
simeon yra wo eye wògblɔ be
“woɖo ɖevi sia anyi na ame geɖewo ƒe anyidzedze kple dodoɖedzi le israel, eye abe dzesi si ŋu woagblɔ nya ɖo,
ale be ame geɖewo aɖe woƒe susuwo ɖe go afia, ke wò la yi aƒo ɖe wò luʋɔ le eta
”
nyɔnunyagblɔɖila aɖe si woyɔna be ana hã nɔ gbedoxɔ la me gbe ma gbe
enye fanuel si tso yuda ƒe ƒome si woyɔna be aser me la ƒe vi
srɔ̃a ku le egbɔ esi woɖe wo nɔewo le ƒe adre ko megbe
eye wònɔ anyi abe ahosi ene ƒe blaenyi-vɔ-ene sɔŋ
nyɔnu sia medzona le gbedoxɔ la me gbeɖe o
enɔa afi sia zã kple keli nɔa mawu subɔm henɔa gbedodoɖa kple nutsitsidɔ dzi atraɖii
nyɔnu sia zɔ va do ɖe maria kple yosef gbɔ esime simeon nɔ nu ƒom na wo eye wòde asi akpedada me na mawu
azɔ eyi ɖaɖe gbeƒã mesia la na ame siwo katã nɔ mɔ kpɔm na yerusalem ƒe ɖeɖe la
esi yesu dzilawo wu nu siwo katã wòle be woawɔ le yerusalem abe ale si sea bia tso wo si ene nu la, wotrɔ va aƒe le nazaret si le galilea
đevi la tsi le afi sia le nunya, ŋusẽ kple sidzedze me
ame sia ame nya bena, eƒe nunya kɔ sã eye mawu kɔ eƒe yayra ɖe edzi fũ
yesu dzilawo yia yerusalem ƒe sia ƒe hena ŋutitotoŋkekenyui la ɖuɖu
esi yesu xɔ ƒe wuieve la, woyi ŋkekea ɖuƒe le kɔnyinyi la nu
esi azã la wu enu la, dzilawo dze mɔ trɔ yina nazaret
gake yesu ya tsi yerusalem
edzilawo zɔ mɔ ŋkeke ɖeka gake womedii o,
elabena wobu be eya kple woƒe ƒometɔwo kple xɔlɔ̃ bubuwo do megbe
ke esi fiẽ ɖo eye womekpɔe o la, wode asi edidi me le woƒe ƒometɔwo kple ame nyanyɛwo dome
wodii ʋuu gake womekpɔe o, ale wotrɔ yi yerusalem be yewoadii le afi ma
wodii le afi ma ŋkeke etɔ̃ hafi va ke ɖe eŋu, wònɔ gbedoxɔ la me le sefiala gãwo dome nɔ biabia goglowo me dzrom kplii wo
amewo katã ƒe nu ku le eƒe nunya kple nugɔmesese ta
edzilawo menya nu si woagblɔ esi wokpɔe la o
mlɔeba la, dada gblɔ nɛ be, “vinye, nu ka ta nèwɔ nu sia ƒomevi ɖe mía ŋu ɖo? mí kple fofowò míetsi dzodzodzoe nɔ diwòm le afi sia afi
”
yesu ɖevi la ɖo eŋu be, “nu ka ta wòle be miadim ɖo? mienya bena ele be manɔ gbedoxɔ la me afi si nye fofonye ƒeme oa?”
edzilawo mese nya si wògblɔ la gɔme o
ale yesu trɔ yi nazaret kpli wo eye wònaa bubu edzilawo nyuie ŋutɔ
ke dadaa tsɔ nya siawo katã ɣla ɖe eƒe dzime
yesu tsi ɖe edzi eye nunya hã nɔ tagbɔ nɛ
eye mawu kple amewo siaa lɔ̃e vevie
le kaisaro tibero ƒe fiaɖuɖu ƒe ƒe wuiatɔ̃lia me, esi pontio pilato nye gɔvina le yudea eye herodes nye dziɖula le galilea, eye nɔvia filipo hã nye dziɖula le uturea kple trakonitis, eye lisania hã nɔ abilene dzi ɖum
le esime anas kple kayafa wonye osɔfogãwo la, mawu ƒe nya va yohanes, ame si nye zakaria vi la gbɔ le gbedzi
yohanes nɔ tsatsam tso teƒe yi teƒe le yɔdan tɔsisi la ƒe go eveawo dzi nɔ mawunya gblɔm be amewo nede tsi ta; ne wòafia bena woɖe asi le nu vɔ̃ wɔwɔ ŋu eye woadze mawu yome ale be woatsɔ woƒe nu vɔ̃wo ake wo
le nyagblɔɖila yesaya ƒe nya nu la yohanes enye gbe si le ɣli dom tso gbedzi be
“miɖe mɔ na aƒetɔ la be wòazɔ edzi! mikeke mɔ xaxɛwo ɖe edzi hafi wòava!
migbã towo woazu sɔsɔeƒewo! mixe ʋe siwo le baliwo me! miwɔ mɔ gɔglɔ̃wo woadzɔ! miwɔ mɔ tsakliwo zɔzrɔ̃e!
ekema ame sia ame akpɔ đela si mawu ɖo ɖa la
”
yohanes gblɔ mawunya na ame siwo vaa egbɔ be wòade mawutsi ta na yewo be, “ame kae xlɔ̃ nu mi dawo ƒe dzidzimeviwo be miasi le mawu ƒe dɔmedzoe si gbɔna la nu?
gbã la, miyi ne miaɖee fia be yewotrɔ dzime to agbe nyui nɔnɔ me
migabu be nya vɔ̃ aɖeke madzɔ ɖe mia dzi elabena mienye abraham ƒe dzidzimeviwo ta o
esia ɖeɖe menye naneke o elabena mawu ate ŋu ana viwo ado go tso kpe siwo le dzogbe le afi sia me woanye abraham viwo
woɖo ʋɔnudɔdrɔ̃ ƒe fia la miaƒe kewo dzi eye wòle klalo be wòalã mi aƒu anyi
ẽ, le nyateƒe me la, ati sia ati si metse ku nyui o la, woalãe ƒu anyi eye woatsɔe ade dzo me
”
ameha la ɖo eŋu nɛ be, “nu kae nèdi tso mía si be míawɔ?”
yohanes ɖo eŋu na wo be, “nenye be awu eve le ame aɖe si la, netsɔ ɖeka na nɔvia ame dahe
ame si si nuɖuɖu sɔ gbɔ ɖo la, netsɔ ɖe na ame siwo wum dɔ le la
”
dugadzɔla siwo nye amebala vɔ̃ɖiwo la gɔ̃ hã va do ɖe egbɔ be wòade mawutsi ta ne yewo
wobia be, “nufiala nu ka míawɔ?”
yohanes ɖo eŋu na wo be, “mito nyateƒe le miaƒe dugadzɔdzɔ me
mikpɔ nyuie be miagadzɔ ga le ame aɖeke si wu ale si roma dziɖuɖua ɖo na mi la o
”
asrafo aɖewo siwo le afi ma la biae be, “míawo ya ɖe alekee míawɔ?” yohanes ɖo eŋu na wo bena, “migaxɔ ga le amewo si akpasesẽtɔe o
ne mienya be ame aɖe mewɔ nane o la, migahe nya ɖe eŋu alakpatɔe o
fetu si miexɔna la hã nedze mia ŋu!”
ame sia ame kloe nɔ mɔ kpɔm be mesia la ava kpuie le ŋkeke mawo me ale be wotsi dzi vevie be yewoanya nenye be yohanes enye amea loo alo menye eyae o? biabia sia koe nɔ nu na ame sia ame eye wonɔ nu ƒom le eŋu le afi sia afi
yohanes ɖo wo ƒe biabia la ŋu hegblɔ na wo be, “nye la tsi metsɔ le tsi dem ta na amewoe, gake ame aɖe gbɔna kpuie, ame si si ŋusẽ le wum boo, le nyateƒe me la, nyemedze ŋutɔ gɔ̃ hã be manye eƒe subɔvi o
eya ade mawutsi ta na mi kple dzo kpakple gbɔgbɔ kɔkɔe
ame sia ama atsa la ɖa tso blia gbɔ, atɔ dzo atsa la kple dzomavɔ la eye wòadzra blia ɖo ɖe eƒe avawo me
”
yohanes xlɔ̃ nu amewo vevie kple nya siawo le esime wònɔ nyanyui la gblɔm na wo
yohanes he nya ɖe herodes si nye dziɖula nɔ galilea ŋu le dutoƒo elabena exɔ nɔvia srɔ̃ heroɖia ɖe
hekpe ɖe nu vɔ̃ bubu geɖe siwo hã wòwɔ ŋu
gawu la herodes lé yohanes hã de gaxɔ me
gbe ɖeka la, yesu ŋutɔ hã va ge ɖe ame siwo yohanes nɔ mawutsi dem ta na la dome
yohanes de mawutsi ta nɛ, eye esi yesu nɔ gbe dom ɖa la, dziƒowo nu ʋu,
eye gbɔgbɔ kɔkɔe la ɖiɖi ɖe edzi le akpakpa ƒe nɔnɔme me eye gbe aɖe ɖi tso dziƒo bena, “wòe nye vinye si melɔ̃na vevie ŋutɔ
ẽ, wòe doa dzidzɔ nam
”
yesu xɔ abe ƒe blaetɔ̃ ene hafi dze mawunyagbɔgblɔ gɔme le dutoƒo
amewo nya yesu abe yosef ƒe vi ene
yosef fofoe nye heli,
heli fofoe nye matat, matat fofoe nye levi, levi fofoe nye melki, melki fofoe nye yanai, yanai fofoe nye yosef,
yosef fofoe nye matatias, matatias fofoe nye amos, amos fofoe nye nahum, nahum fofoe nye esli, esli fofoe nye nagai,
nagai fofoe nye mat, mat fofoe nye matatias, matatias fofoe nye semein, semein fofoe nye yosek, yosek fofoe nye yoda, yoda fofoe nye yoana
yoana fofoe nye resa, resa fofoe nye zerubabel, zerubabel fofoe nye sealtiel, sealtiel fofoe nye neri
neri fofoe nye melki, melki fofoe nye adi, adi fofoe nye kosam, kosam fofoe nye elmadam,
elmadam fofoe nye er, er fofoe nye yosua, yosua fofoe nye elieza, elieza fofoe nye yorim, yorim fofoe nye matat, matat fofoe nye levi,
levi fofoe nye simeon, simeon fofoe nye yuda, yuda fofoe nye yosef, yosef fofoe nye yonam,
yonam fofoe nye eliakim, eliakim fofoe nye melea, melea fofoe nye mena, mena fofoe nye matata, matata fofoe nye natan, natan fofoe nye david,
david fofoe nye yese, yese fofoe nye obed, obed fofoe nye boaz, boaz fofoe nye salmon,
salmon fofoe nye naxeson, naxeson fofoe nye aminadab, aminadab fofoe nye admin, admin fofoe nye arni, arni fofoe nye hezrɔn, hezrɔn fofoe nye perez
perez fofoe nye yuda,
yuda fofoe nye yakɔb, yakɔb fofoe nye isak, isak fofoe nye abraham, abraham fofoe nye tera, tera fofoe nye nahɔ,
nahɔ fofoe nye serug, serug fofoe nye reu, reu fofoe nye peleg, peleg fofoe nye eber, eber fofoe nye sela,
sela fofoe nye kainam, kainan fofoe nye arfaxad, arfaxad fofoe nye sem, sem fofoe nye noa, noa fofoe nye lamek,
lamek fofoe nye metusela, metusela fofoe nye enɔk, enɔk fofoe nye yared, yared fofoe nye mahalalil
mahalalil fofoe nye set, set fofoe nye adam, adam fofoe nye mawu
azɔ yesu si me gbɔgbɔ kɔkɔe la yɔ fũu la dzo le yɔdan tɔsisia to eye gbɔgbɔ la kplɔe yi ɖe yudea ƒe gbedadaƒo afi aɖe
enɔ afi ma ŋkeke blaene eye satana va tee kpɔ le ŋkeke siawo katã me
meɖu naneke le ŋkeke siawo katã me o, ale dɔ wui vevie
satana gblɔ nɛ be, “nenye be mawu vie nènye tututu la, ekema ɖe gbe na kpe siawo be woatrɔ zu abolo
”
yesu ɖo eŋu nɛ be, “woŋlɔ ɖe ŋɔŋlɔ kɔkɔea me be, menye nuɖuɖu ɖeɖe koe le vevie na amegbetɔ o
”
satana kplɔe yi teƒe kɔkɔ aɖee eye wòɖe xexeame fiaɖuƒe katã fiae le ɣeyiɣi kpui aɖe ko me
eye wògblɔ na yesu be, “dukɔ nyui siawo katã kple woƒe ŋutikɔkɔewo nye tɔnye eye mate ŋu atsɔe na ame sia ame si melɔ̃
eya ta ne èdze klo subɔm ko la, matsɔ wo na wò
”
yesu ɖo eŋu nɛ be, “abe ale si woŋlɔ ɖe ŋɔŋlɔ kɔkɔea mee ene la, mawu ɖeka hɔ̃ɔ ko wòle be míasubɔ
”
azɔ satana gakplɔe yi yerusalem eye wòtsɔe ɖo gbedoxɔ la ƒe kɔkɔƒe kekeake
egblɔ nɛ be, “nenye mawu vie nènye vavã la, ti kpo tso afi sia
elabena ŋɔŋlɔ kɔkɔe la gblɔ bena, ‘ade se na eƒe dɔlawo le ŋutiwò be woakpɔ tawò nyuie
woatsɔwò ɖe woƒe asiwo me ale be matsɔ wò afɔ axlã ɖe kpe aɖeke o
’”
yesu ɖo eŋu nɛ be, “ŋɔŋlɔ kɔkɔe la gblɔ be, ‘megate mawu wò aƒetɔ la kpɔ tamemabutɔe o
’”
esi satana wu tetekpɔwo katã nu la, egblẽ yesu ɖi dzo le egbɔ hena ɣeyiɣi bubu
gbɔgbɔ kɔkɔe la ƒe ŋusẽ yɔ yesu me fũu azɔ ale wòtrɔ yi galilea
eteƒe medidi o la amewo nyae le nutome sia me kpe ɖo
le mawunya deto siwo wògblɔna le woƒe ƒuƒoƒewo ta la, ame sia ame kafu nɛ ŋutɔ
eva nazaret, afi si wònɔ le eƒe ɖevime eye wòyi woƒe ƒuƒoƒe le sabat ŋkekea dzi
esi wòtso be yeaxlẽ mawunya la,
wotsɔ nyagblɔɖila yesaya ƒe agbalẽ nɛ be wòaxlẽ
eʋu teƒe si woŋlɔ ɖo be,
“aƒetɔ la ƒe gbɔgbɔ le dzinye eya ta wosi ami nam ɖo, edɔm ɖa bena magblɔ nyanyui la na ame dahewo, edɔm ɖa bena maɖe gbeƒã be woaɖe ga aboyomenɔlawo eye ŋkunɔwo ƒe ŋkuwo aʋu
ame siwo wote ɖe anyi la, ado le wo teɖanyilawo sime,
eye maɖe gbeƒã aƒetɔ la ƒe ƒe nyui la
”
esi wòxlẽ nya siawo vɔ la, etu agbalẽa tsɔe na ame si tsɔe nɛ la eye eya ŋutɔ yi ɖanɔ anyi
ke ame siwo katã nɔ ƒuƒoƒea la fɔ ŋku ɖe edzi gãa
yesu gagblɔ na ameawo be, “mawunya sia va eme le egbe ŋkeke sia dzi
”
ame siwo katã nɔ xɔa me la kafui eye woƒe mo wɔ yaa le mawunya deto siwo wògblɔ la ta
wobia wo nɔewo be, “nya kae nye sia? alo menye yosef vie oa?”
yesu ɖo eŋu na wo be, “đewohĩ miaɖo ŋku lododo sia dzi be, ‘gbedala, da gbe le wò ŋutɔ ɖokuiwò ŋu’ esi gɔmee nye be, ‘nu ka ta mèwɔ nukunuwo le wò ŋutɔ wò dedu me abe ale si nèwɔe le kapernaum ene o?’
magblɔ na mi kple kakaɖedzi blibo be, bubu menɔa nyagblɔɖila aɖeke ŋu le eya ŋutɔ ƒe dedu me o
mele egblɔm na mi kple kakaɖedzi be, ahosi geɖewo nɔ israel le eliya ŋɔli, esi wotu dziƒo nu ƒe etɔ̃ kple afã eye dɔwuame sesẽ aɖe va anyigba blibo la dzi
gake womeɖo eliya ɖe wo dometɔ aɖeke gbɔ o, ke boŋ woɖoe ɖe ahosi aɖe si tso zarefat le sidon nutome la gbɔ
mibu nyagblɔɖila elisa ame si da gbe le naaman si nye siriatɔ la ŋu kpɔ
togbɔ be kpodɔléla geɖewo hã nɔ israel siwo hiã gbedada vevie hã, elisa meda gbe le woawo ŋu o, negbe naaman siriatɔ la ko
”
yesu ƒe nya siawo ve dɔme na ameawo ŋutɔ
woƒe dziwo ho ɖe eŋu ale wotso hetutu asi ʋume nɛ do goe le xɔa me
wokplɔe yi togbɛ si dzi wotu dua ɖo la ƒe kɔkɔeƒe be yewoatutui tso teƒe sia wòayi aɖadze aga me
gake ezɔ to amehawo dome kɔ̃ɔ hedzo le wo gbɔ
yesu trɔ yi kapernaum si nye du aɖe si le galilea nutome la me eye le afi sia egblɔ mawunya na amewo le sabat ŋkeke ɖe sia ɖe dzi le wo ƒe ƒuƒoƒewo
eƒe nyagbɔgblɔwo wɔ nuku na ameawo katã le afi sia hã, elabena eƒo nu abe ame si nya nyateƒe la ene, eye megblɔa ame bubuwo ƒe susu o
gbe ɖeka esi yesu nɔ mawunya gblɔm le ƒuƒoƒea la, ŋutsu aɖe si me gbɔgbɔ vɔ̃ aɖe le la de asi ɣlidodo me ɖe eta be,
“ago gbɔ! wò yesu nazaretitɔ, nya aɖeke mele mí kpli wò dome o
đe nèva be yeatsrɔ̃ mí
menya ame si nènye, mawu ƒe vi kɔkɔe lae nènye
”
yesu tso nya la le enu be, “zi ɖoɖoe!” azɔ egblɔ na gbɔgbɔ vɔ̃ la be, “do go le ame sia me!” gbɔgbɔ vɔ̃ la tsɔ ŋutsua xlã ɖe anyi ŋɔdzitɔe, ameha la ƒo zi ɖe eŋu henɔ ekpɔm
ke gbɔgbɔ vɔ̃ la do go le amea me eye megawɔ nuvevi aɖekee o
esia wɔ nuku na ameawo ŋutɔ ale wobia wo nɔewo be, “ŋusẽ ka ƒomevie le ame sia ƒe nyawo ŋu ale be gbɔgbɔ vɔ̃ ŋutɔwo gɔ̃ hã ɖoa toe?”
nukunu si yesu wɔ la kaka ɖe nutomea katã me le ɣeyiɣi kpui aɖe ko me
esi yesu do go le ƒuƒoƒea gbe ma gbe la, eyi simɔn ƒeme, eye wòke ɖe simɔn lɔ̃xo ŋu wònɔ ŋudza sesẽ aɖe lém
ame sia ame kloe va ɖe kuku na yesu gblɔ be, “míeɖe kuku na wò, da gbe le eŋu
”
yesu yi ɖatsi tre ɖe dɔnɔa ƒe aba gbɔ eye wòɖe gbe na dɔlélea be wòaɖe asi le eŋu
dzoxɔxɔ sesẽ si nɔ nyɔnua ƒe lãme la nu bɔbɔ enumake eye eƒe lãme sẽ
ale wòtsi tre heyi ɖaɖa nu na wo
le ɣetrɔ miaa la, kɔƒea me tɔwo katã kplɔ ame siwo katã nɔ dɔ vovovowo lém le woƒe aƒewo me la vɛ na yesu eye wòda asi ɖe wo katã dzi heyɔ dɔ wo
gbɔgbɔ vɔ̃tɔ aɖewo hã nɔ ameawo dome, ke yesu ɖe gbe na gbɔgbɔ vɔ̃ siawo be woado go le ameawo me eye wodo go le eƒe nya nu henɔ ɣli dom be, “wòe nye mawu vi la
” esi yesu kpɔ be gbɔgbɔ vɔ̃wo nya be yee nye kristo la, eɖe gbe na wo be woazi ɖoɖoe
le ŋkeke evea gbe ƒe ŋdi kanyaa la, efɔ yi ɖe gbe dzi
ameha la dii vevie le teƒe geɖewo eye esi wova ke ɖe eŋu mlɔeba la, woɖe kuku nɛ be megadzo o, ke boŋ wòanɔ yewo gbɔ le kapernaum
ke yesu ɖo eŋu na wo be, “ele be magblɔ mawufiaɖuƒe la ƒe nyanyui la na ame bubuwo hã elabena esia tae wodɔm ɖa
”
ale wòdzo henɔ tsatsam le yudea nutomewo katã me kpe ɖo, nɔ mawunya gblɔm na amewo le woƒe ƒuƒoƒewo
gbe ɖeka esi yesu nɔ nu fiam le genesaret ta to la, ameha gã aɖe va ƒo zi ɖe eŋu be yewoase mawu ƒe nya la
yesu kpɔ ʋu eve siwo me ame aɖeke menɔ o la le ta la to
đɔkplɔlawo nɔ woƒe ɖɔwo kpalam le tsia me
yesu yi ɖage ɖe ʋua ɖeka me eye wògblɔ na simɔn, ame si tɔ nye ʋua, be woakui ayi tsia dzi vie bena yeanɔ eme afia nu ameha la tso afi ma
esi wòwu nuƒoa nu la, egblɔ na simɔn be, “azɔ miyi tsia ƒe gogloa ƒe ke ne miada ɖɔ ɖe afi ma ekema mia ɖe lã fũu
”
simɔn ɖo eŋu nɛ be, “amegã, egbe zã bliboa katã míeda ɖɔ ʋuu gake míeɖe naneke o gake esi nègblɔe ko la, míagatee akpɔ
”
wogada ɖɔ la ake, ke azɔ la, woɖe lã ale gbegbe be woƒe ɖɔwo koe de asi vuvu me!
ale simɔn kple nɔvia wodo ɣli yɔ wo nɔvi siwo nɔ ʋu bubu me le tsia dzi la be wòava kpe ɖe yewo ŋu
woɖe lã fũu wòyɔ ʋu eveawo ale gbegbe be ʋuawo di be yewoanyrɔ̃ gɔ̃ hã
simɔn petro kpɔ nu si va dzɔ la, eya ta wòdze klo ɖe yesu kɔme hegblɔ be, “o, aƒetɔ, meɖe kuku dzo le mía gbɔ elabena nye nu vɔ̃wo sɔ gbɔ ŋutɔ eye nyemedze be mate ɖe ŋuwò o
”
elabena lã geɖe si woɖe la wɔ nuku na petro kple eƒe dɔwɔhatiwo
nenema kee nye yakobo kple yohanes ame siwo nye zebedeo viwo eye woganye simɔn ƒe dɔwɔhatiwo hã
yesu gblɔ na wo be, “migavɔ̃ o
tso azɔ dzi heyina la, miazu amewo ƒe luʋɔwo ɖelawo!”
esi wova ɖi go teti ko la, wogblè woƒe nuwo katã ɖe afi ma hedze yesu yome
gbe ɖeka la yesu kpɔ kpotɔ aɖe le kɔƒe aɖe si me wòɖi tsa de la
esi kpotɔ sia kpɔ yesu ko la, edze klo tsyɔ mo anyi heɖe kuku nɛ vevie be wòada gbe le ye ŋu
egblɔ be, “aƒetɔ, ne èlɔ̃ la, na be ŋutinye nakɔ
”
yesu tɔ asi ŋutsua hegblɔ be, “ẽ, melɔ̃
eya ta ŋuwò nekɔ fifi laa
” ŋutsua ŋuti kɔ enumake eye dɔ la vɔ le eŋu
azɔ yesu de se nɛ be megagblɔe na ame aɖeke o, ke boŋ neyi yudatɔwo ƒe osɔfo gbɔ
egblɔ kpe ɖe eŋu be, “yi nãna vɔsanu si ame siwo haya tso kpodɔléle me la nana le mose ƒe sea nu
esia afia ame sia ame be èkpɔ dɔyɔyɔ vavã
”
nya sia kaka ɖe teƒe geɖewo xoxo eye ame geɖewo ŋutɔ ƒo zi ɖe eŋu be yewoase eƒe mawunya eye wòada gbe hã le yewo ŋu
gake zi geɖe la, edia ɣeyiɣi aɖe dona le wo dome dzaa yia gbedzi afi aɖe ɖadoa gbe ɖa
gbe ɖeka esi yesu nɔ nu fiam la, farisitɔwo kple agbalẽfialawo va teƒea va nɔ to ɖomii
ame siawo tso du siwo katã le galilea, yudea kple yerusalem me
aƒetɔ la ƒe dɔyɔŋusẽ va edzi be wòada gbe le wo ŋu
kasia, ame aɖewoe nye si kɔ lãmetututɔ aɖe ɖe aba dzi va doe
wodze agbagba ɖe sia ɖe be yewoato ameha la dome akɔe yi yesu gbɔe,
gake womete ŋui o, le ameha la ta
le esia ta wolia xɔa eye woɖe do ɖe etame, heɖiɖi lãmetututɔ la ɖe yesu kɔme tututu
esi yesu kpɔ woƒe xɔse la, egblɔ na dɔnɔa be, “ŋutsu, wotsɔ wò nu vɔ̃wo ke wò
”
farisitɔwo kple agbalẽfiala siwo nɔ ameawo dome la bia wo nɔewo be, “ame ka ƒomevi tututu ame sia buna be yenye? egblɔ busunya! elabena ame kae ate ŋu atsɔ nu vɔ̃ ake tsɔ wu mawu?”
yesu nya nu si ŋu bum wonɔ eya ta eɖo ŋu na wo be, “nu kae nye busunya? đe nu vɔ̃ tsɔtsɔke sẽ wu gbedada le ame ŋua?
nye si nye mesia la ŋusẽ le asinye le anyigba sia dzi be matsɔ nu vɔ̃wo ake eya ta maɖe ŋusẽ sia
afia mi kɔtɛe to gbedada le ŋutsu sia ŋu me
” ale wògblɔ na lãmetututɔ la be, “tsi tre nãŋlɔ wò aba nãyi aƒe me
”
ame sia ame ke ŋku ɖi be yeakpɔ nu, kasia ŋutsua tsi tre ɖe eƒe afɔ eveawo dzi, ŋlɔ eƒe aba eye wòɖo ta aƒe me henɔ mawu kafum bobobo
ame siwo katã nɔ afi ma la ƒe mo wɔ yaa eye vɔvɔ̃ ɖo wo, wokafu mawu nɔ gbɔgblɔm be, “míekpɔ nu madzɔkpɔ aɖe egbe
”
esi yesu dzo le du sia me yina la, ekpɔ nudzɔla aɖe si ame sia ame nya nyuie le eƒe amebaba ta
nudzɔla sia ŋkɔe nye levi eye wònɔ anyi ɖe agbadɔ aɖe te nɔ nu dzɔm
yesu gblɔ nɛ be, “va dze yonyeme ne nãzu nye nusrɔ̃lawo dometɔ ɖeka
”
ale levi gblè nu sia nu ɖi eye wòtso enumake hedze eyome
eteƒe medidi o, levi ɖo kplɔ̃ na yesu eye wòkpe etɔ nudzɔla bubuwo hã ɖe kplɔ̃ sia ŋu
farisitɔwo kple agbalẽfialawo kpɔ kpɔtsɔtsɔ le yesu ƒe nuwɔna sia ŋu eye wohe nya kple eƒe nusrɔ̃lawo vevie be yesu ɖu nu kple nu vɔ̃ wɔlawo
yesu ɖo eŋu na wo be, “dɔnɔwoe hĩa na gbedada menye lãmesesẽtɔwo o
đe meva be maɖe nu vɔ̃ wɔlawo tso woƒe nu vɔ̃ wɔwɔwo me, ke menye be magblẽ ɣeyiɣi ɖe ame siwo be yewonye ame dzɔdzɔewo la ŋu o
”
ameawo gayi edzi bia yesu be, “nu ka tae eƒe nusrɔ̃lawo metsia nu dɔna hedoa gbe ɖa abe ale si yohanes ƒe nusrɔ̃lawo kple faristɔwo wɔnɛ ene, o ke boŋ eƒe nusrɔ̃lawo ya la nuɖuɖu kple nunono dzi ko wonɔna gbe sia gbe hã?”
ke yesu bia wo be, “ne ame aɖe le dzidzɔ kpɔm ɖe, agbe nuɖuɖua? ne wokpe amewo be woava do dzidzɔ ɖe srɔ̃ɖelawo ŋu ɖe, ɖe amekpekpe siawo agbe nuɖuɖu le esime srɔ̃tɔ la ŋutɔ le nuɖukplɔ̃a ŋu kpli wo hã?
gake ɣeyiɣi li gbɔna esi woava kplɔ srɔ̃tɔ la adzoe le ameawo gbɔ eye ne edzɔ alea la, nuɖuɖu magadzro wo o
”
azɔ yesu do lo sia na wo be, “ame aɖeke metsɔa avɔnuɖeɖi yeye kaa avɔ xoxo si vuvu lae o
ne wotsɔ avɔnuɖeɖi yeye ka avɔ xoxo si vuvu la, menyakpɔna o; gawu la enana be avɔa ƒe teƒe si woka la gavuvuna ɖe edzi wu tsã
nenema ke, womekɔa aha yeye ɖe lãgbalẽgolo xoxo me o; ne wowɔ esia la, aha yeye la ƒe ŋusẽ ana be lãgbalẽgolo xoxo la awo eye aha la katã akɔ ɖe anyigba
ke boŋ lãgbalẽgolo yeye mee wòdze be woakɔ aha yeye ɖo
nenema kee, ame aɖeke menoa aha tsitsi vɔ teti ko ganoa yeyetɔ tɔtɔnɛ o, elabena wogblɔna godoo be, ‘mɔ xoxotɔwo nyo wu
’”
gbe ɖeka le sabat ŋkekea dzi esi yesu kple eƒe nusrɔ̃lawo zɔ to bligble aɖewò me va yina la, nusrɔ̃lawo ŋe bli aɖewo klẽ tsro le wo ŋu henɔ ɖuɖum
farisitɔ aɖewo nɔ afi ma kpɔ wo eye wogblɔ na yesu be, “nu si wɔm wò nusarɔ̃lawo le, le bli ŋem le sabat dzi la tsi tre ɖe yudatɔwo ƒe se ŋu
”
yesu ɖo eŋu na wo be, “miexlẽa mawunya oa? alo miexlẽ nu tso nu si fia david wɔ esi dɔ wu eya kple eŋutimewo ŋu oa?
eyi ɖe gbedoxɔ la me eye wòtsɔ abolo tɔxɛ si wotsɔ ɖo mawu ŋkume la eye eya kple etɔwo mae heɖu, togbɔ be ame aɖeke mekpɔ mɔ aɖu abolo sia o, negbe osɔfowo ko
”
yesu gblɔ kpe ɖe eŋu be, “nye mesia la, mekpɔ ŋusẽ ɖe sabat ŋkekea dzi
”
le sabat bubu gbe esi wònɔ nu fiam le ƒuƒoƒe la, ekpɔ ame aɖe si titi lé asi na la le afi ma
esi wònye sabat ŋkeke dzie ta la, agbalẽfialawo kple farisitɔwo lĩ ŋku ɖe edzi gãa henɔ ekpɔm be ada gbe le amea ŋu le ŋkekea dzi hã
wonɔ ŋku lém ɖe eŋu elabena wodi be wòawɔ vodada aɖe be yewoatsɔ nya ɖe eŋu
yesu nya nu si bum ame siawo nɔ xoxoxo, gake egblɔ na ŋutsua be, “va nɔ afii bena ame sia ame nakpɔ wò
” ŋutsua wɔ abe ale si wògblɔ nɛ ene
azɔ yesu trɔ ɖe farisitɔwo kple agbalẽfialawo gbɔ eye wògblɔ na wo be, “biabia aɖe le asinye na mi
enyo be woawɔ nyui le sabat ŋkekea dzi loo alo woawɔ vɔ̃a? enyo be woaxɔ ame ɖe agbe loo alo woawuia?”
etsa ŋku le wo katã dzi ɖeka, ɖeka eye wògblɔ na ŋutsua be, “azɔ dzɔ wò asi
” edzɔ asia, kasia eƒe asi gaɖɔ ɖo
nuwɔna sia do dziku na yesu ƒe futɔwo ŋutɔ
wode asi ɖoɖowɔwɔ me le ale si woawɔ awui la ŋuti
le nu siawo megbe la, yesu yi to aɖe dzi gbe ɖeka be yeado gbe ɖa
edo gbe ɖa zã blibo katã
esi ŋu ke la, eyɔ eyomenɔlawo katã ƒo ƒui eye wòtia ame wuieve le wo dome bena woanye yeƒe nusrɔ̃lawo
ame siawoe woyɔ be apostolowo
ameawo ƒe ŋkɔwoe nye, simɔn, ame si wòna ŋkɔe be petro, andrea simɔn nɔviŋutsu, yakobo, yohanes, filipo, bartolomeo,
mateo, toma, yakobo alfeo vi, simɔn, ame si nye zelote dunyaheha sesẽ aɖe me nɔla;
yuda, yakobo vi kple yuda iskariɔt, ame si de yesu asi emegbe
esi woɖì tso toa dzi la, nusrɔ̃lawo kple eyomenɔlawo va ƒo ƒu ɖe yesu ŋuti le gbadzaƒe aɖe
ameha gã aɖe hã va ɖe to ɖe wo, amewo tso yudea nutomewo me katã kple yerusalem
đewo tso keke sidɔn kple tiro ƒutaduwo me ke
va be yewoaɖo toe alo be wòada gbe le yewo ŋu
gbe ma gbe la enya gbɔgbɔ vɔ̃ geɖewo le amewo me
ame geɖewo ŋutɔ nɔ didim be yewoaka asi eŋu, elabena ne dɔnɔ aɖe wɔ esia ko la, ehayana enumake
azɔ etrɔ ɖe eƒe nusrɔ̃lawo gbɔ hegblɔ na wo be, “dzidzɔ gã ŋutɔ le mi, ame siwo nye ame dahewo la lalam elabena miawo tɔe nye mawufiaɖuƒe la
dzidzɔ gã ŋutɔ le mi, ame siwo wum dɔ le la lalam elabena miawoe aɖi ƒo
dzidzɔ gã ŋutɔ le mi, ame siwo le avi fam fifia la lalam elabena ɣeyiɣi gbɔna esi miava ko nu
dzidzɔ gã ŋutɔ le mia lalam, ne amewo lé fu mi, ɖe mi le woƒe hame, eye wodzu mi, heƒo ɖi miaƒe ŋkɔ ɖe tanye!
dzi nedzɔ mi, eye mitso aseye, elabena fetu nyui le mia lalam le dziƒo
alea tututue wo fofowo wɔ ɖe nyagblɔɖila siwo do ŋgɔ na mi la hã ŋuti
”
”ao, babaa na kesinɔtɔwo, elabena wokpɔ dzidzɔ le anyigba sia dzi xoxo
wokpɔ lãme eye nu le wo si ŋutɔ fifia gake dɔwuame sesẽ aɖe le ŋgɔ na wo gbɔna
woƒe nukoko ɖe yame fifia ava zu konyifafa na wo
babaa na ame siwo ŋu amewo aƒo nu nyui le, elabena nenema kee wo fofowo wɔ na aʋatsonyagblɔɖilawo
azɔ mi katã misee
milɔ̃ miaƒe futɔwo eye miawɔ nyui na ame siwo lé fu mi la
mido gbe ɖa ɖe ame siwo ƒo fi de mi la ta be woakpɔ dzidzɔ, eye midi mawu ƒe yayra na ame siwo wɔa fu mi
”nenye be ame aɖe ƒo wò to ɖeka me la, trɔ evelia hã nɛ wòaƒo! nenye be ame aɖe bia be nãtsɔ wò dziwui na ye la, tsɔ wò awutewui hã nɛ
ne nu le asiwò eye ame aɖe bia wò la, nae eye mègabia be netrɔe vɛ na ye o
ale si tututu nèdina be amewo newɔ na ye la, wò hã wɔ na wo nenema
”ne mielɔ̃ miaƒe lɔ̃lawo ɖeɖe ko ɖe, miebui be miewɔ nanea? ame siwo mevɔ̃a mawu o la hã lɔ̃a wo xɔlɔ̃wo
ne miewɔa dɔmenyo na ame siwo wɔa dɔmenyo na mi ko ɖe, akpedada kae li na mi? nu vɔ̃ wɔlawo gɔ̃ hã wɔna nenema!
ne miedoa ga na ame siwo ko ate ŋu akpɔe axe na mi emegbe ɖe, nu nyui kae wònye miewɔ? nu vɔ̃ɖi wɔla akuakuawo hã doa nu na wo tɔ nu vɔ̃ɖi wɔlawo bena yewoaxɔ nenema ke emegbe
”
”milɔ̃ miaƒe ketɔwo, eye miwɔ dɔmenyo na wo
mido nu na wo, eye migakpɔ mɔ alo atsi dzi ɖe exɔxɔ ŋu o
ne miewɔ esia la, ekema miaƒe fetu asɔ gbɔ le dziƒo, eye mianye mawu viwo, elabena eya ŋutɔ nyoa dɔme na akpemadalawo kple tagbɔ sesẽ tɔwo
”midze agbagba vevie be miakpɔ nublanui na amewo abe ale si mia fofo wɔnɛ ene
migadrɔ̃ ʋɔnu alo aɖe ɖeklemi ame aɖeke o, ne menye nenema o la, anɔ na miawo hã nenema
mitsɔ ke amewo eye woatsɔ ake miawo hã
mina nu eye woana nu miawo hã
nu siwo katã miena la, woatrɔe vɛ na mi woasɔ gbɔ agbã go sãa wu esi sinu miena eye woatsɔe aɖo akɔ na mi
dzidzenu si mietsɔ dzidze nui na amewo la, eya kee woatsɔ dzidze nui na miawo hã
”
yesu yi edzi do lo sia na wo be, “đe ŋkuagbãtɔ ate ŋu akplɔ ŋkuagbãtɔa? đe wo kple eve la mage adze do me oa?
nusrɔ̃vi mewua eƒe nufiala o
ke ame sia ame si xɔ hehe nyuitɔ la anɔ ko abe eƒe nufiala ene
“aleke wɔ nèwɔa alakpanu dina be yeaɖe ati fefee si le nɔviwò ƒe ŋku dzi la ɖa, evɔ atikpo gã aɖe le wò ŋutɔ wò ŋku dzi?
ale ke wɔ nãgblɔ na nɔviwò be, ‘nɔvi, na maɖe ati fefee si le wò ŋku dzi la ɖa na wò, esi mate ŋu akpɔ gã si le wò ŋutɔ wò ŋkuwo dzi aɖe o? alakpanuwɔla! đe atikpo si le wò ŋku dzi la ɖa gbã, ekema ɖewohĩ ãte ŋu akpɔ nu nyuie ale be nãte ŋu aɖe nɔviwò ƒe ati fefee la ɖa nɛ
“ati nyui aɖeke mate ŋu atse ku manyomanyo o, eye ati manyomanyo mate ŋu atse ku nyui o
ku si ati aɖe tsena lae wotsɔna dzea si ati si ƒomevi wònye lae
ame ɖɔʋu la, nu nyui wɔwɔ doa go tso eƒe dzi dzadzɛ me eye ame maɖɔʋu la, nu vɔ̃ koe doa go tso eƒe dzi vɔ̃ɖi la me
elabena, nu si le ame aɖe ƒe dzi me lae doa go tsoa eƒe nu me
“nu ka tae mieyɔam be aƒetɔ esi miewɔa nye gbe dzi o?
mafia nu si ame sia ame si vaa gbɔnye, sea nye nya eye wòwɔa edzi la ɖi la mi
eɖi ame aɖe si tu xɔ, eɖe do goglo eye wòɖo gɔmeɖokpe nyuie ɖe kpe gbadza dzi, ke esi tɔ ɖɔ eye tsi ɖe xɔa la, mete ŋu mui o, elabena wotui nyuie
“ke ame siwo sea nye nya eye womewɔna ɖe edzi o la, le abe ame aɖe si tu eƒe xɔ ɖe anyigba eye meɖo gɔmeɖokpe nɛ o la ene
esi tsi dza ɖɔ ɖe eŋu la, xɔ sia mu gbloo, hegbã gudugudu
”
esi yesu wu eƒe mawunyagbɔgblɔ la nu la, etrɔ yi kapernaum dua me
romatɔwo ƒe aʋafia gã si nɔ du ma me la ƒe dɔla si gbɔ melɔ̃a nu lena o la dze dɔ vevie, eye wòɖo kudo nu
aʋafia la se yesu ŋkɔ eya ta edɔ yudatɔ ame ŋkuta aɖewo ɖe egbɔ be woaɖe kuku nɛ be wòava da gbe le dɔla sia ŋu na ye
ameawo yi yesu gbɔ heɖe kuku nɛ vevie be wòava kpe ɖe aʋafia la ŋu
wona wònya be aʋafia sia nye ame nyui aɖe ŋutɔ
wogblɔ na yesu be, “nenye be wòhĩa be nãkpe ɖe ame aɖe ŋu la, ŋutsu sia ŋue wòle be nãkpe ɖo, elabena elɔ̃a mi yudatɔwo ale gbegbe be eya ŋutɔ tsɔ eƒe ga tsɔ tu ƒuƒoƒe na mí
”
yesu tso kpla kplɔ wo ɖo
gake hafi wòaɖo aƒea me la, aʋafia la dɔ exɔlɔ̃ aɖewo ɖa be woagblɔ na yesu be, “aƒetɔ, mègaɖe fu na ɖokuiwò be nãva nye aƒe me o, elabena nye medze na bubu sia tɔgbi o
eye nye medze be mava kpe wò ŋutɔ gɔ̃ hã o
gblɔ nya si wòle be nãgblɔ la ɖo ɖa tso afi si nèle ekema nye dɔla ƒe lãme asẽ
elabena nye ŋutɔ hã ame aɖe tee mele eye amewo hã le tenye, meɖea gbe na tenyeviwo be, ‘miyi afii’ eye woyina, ‘miva afii’ eye wovana, megblɔna na nye dɔla be ‘wɔ esi kple ekemɛ’, eye wòwɔnɛ
”
nya siawo wɔ nuku na yesu ŋutɔ
etrɔ ɖe ameha la ŋu gblɔ be, “nyateƒe, le israel katã la, nyemekpɔ ame aɖeke si si xɔse le abe ame sia tɔ ene kpɔ o
”
esi aʋafia la xɔlɔ̃wo yi aƒe me la, wokpɔ dɔla si nɔ dɔ lém la wòhaya eye eƒe lãme sẽ abe tsã ene
le esia megbe la, yesu kple eƒe nusrɔ̃lawo yi du aɖe si woyɔna be nain la me, eye abe ale si wònɔna ɖaa ene la, ameha gã aɖe gakplɔe ɖo henɔ eŋu kplikplikpli
esi wòsusɔ vie woaɖo dua ƒe agbo nu la, wokpɔ ame aɖewo woyina ameɖiƒe
đekakpui si ku woyina ɖiɖi ge la nye vi ɖeka hɔ̃ɔ si nɔ dadaa si nye ahosi la si
esia wɔe be ame geɖewo ŋutɔ kplɔ ahosia ɖo henɔ konyi fam kplii
esi aƒetɔ la kpɔ ahosia la, eƒe nu wɔ nublanui nɛ ŋutɔ eya ta egblɔ nɛ be, “mègafa avi o!”
yesu te ɖe amekukuɖaka la ŋu eye wòtɔ asii, enumake ame siwo tsɔ aɖaka la tɔ ɖe tsitre
azɔ egblɔ na ame kukua be, “đekakpui, tsi tre
”
enumake ɖekakpui la fɔ henɔ alinu eye wòde asi nuƒoƒo me na ame siwo nɔ egbɔ la; ale yesu kplɔe de asi na dadaa
vɔvɔ̃ gã aɖe ɖo ameawo eye wodo ɣli kafu mawu gblɔ be, “nyagblɔɖila gã aɖe le mía dome vavã
míekpɔ mawu ŋutɔ ƒe asi wòwɔ dɔ le egbe ŋkeke sia dzi
”
nukunu si yesu wɔ gbe ma gbe la kaka ɖe yudea bliboa katã kple nutome siwo ƒo xlã yudea la me
yohanes ƒe nusrɔ̃lawo se nu siwo katã wɔm yesu nɔ eye woyi ɖagblɔe na yohanes
ale yohanes dɔ eƒe nusrɔ̃la eve ɖo ɖe yesu gbɔ be woabiae be, “wòe nye mesia la vavã loo alo míganɔ mɔ kpɔm na ame bubua?”
esi nusrɔ̃la eveawo va egbɔ la, wogblɔ nɛ be, “yohanes, mawutsidetanamelae dɔ mí ɖo ɖe gbɔwò be miabia wò be, ‘wòe nye ame si gbɔna loo, alo ɖe míakpɔ mɔ na ame bubu aɖea?’”
le gaƒoƒo ma tututu dzi la, eda gbe le dɔléla geɖewo kple fukpelawo kpakple ame siwo me gbɔgbɔ vɔ̃wo le la ŋu, eye wòʋu ŋku na ŋkuagbãtɔ geɖewo
eya ta eɖo ŋu na amedɔdɔawo be, “miheyi ɖagblɔ nu si miekpɔ kple nu si miese la fia yohanes bena, ŋkuagbãtɔwo le nu kpɔm, tekunɔwo le azɔli zɔm, eye anyidzelawo ŋuti le kɔkɔm, tokunɔwo le nu sem, ame kukuwo le tsitre tsim, eye wole nyanyui la gblɔm na ame dahewo
migblɔ kpe ɖe eŋu nɛ be, ‘ame siwo xɔ dzinye se la, woayra wo
’”
le amedɔdɔwo ƒe dzodzo vɔ megbe la, yesu ƒo nu na ameha la le yohanes ŋuti
ebia wo be, “ame kae nye ame si mieyi ɖakpɔ le yuda gbegbea? đe miekpɔe abe ame aɖe si yaƒoƒo vitɔ kekeake hã ʋuʋuna sesĩea
ne menye nenema o la, ekema nu kae mieyi ɖakpɔ? ame si do awu nyuiwoea? ao, ame siwo doa awu xɔasiwo eye wonɔa agbe kɔkɔ la, fiasãwo mee wokpɔa wo lena
ekema ame ka ƒomevi tututue mieyi be yewoakpɔ? nyagblɔɖilaa? vavã miekpɔe! le nyateƒe me la, ame si miekpɔ la wu nyagblɔɖila gɔ̃ hã
eyae nye ame si ŋu woƒo nu tsoe le mawunya me be, ‘mikpɔ ɖa! mele nye dɔla dɔ ge ɖa wòava do ŋgɔ na wò, ata mɔ le ŋgɔwò
’
ame aɖeke mede ŋgɔ wu yohanes le amegbetɔwo dome o, gake ame si nye suetɔ wu le mawufiaɖuƒea me la de ŋgɔ wui
”
ame siwo katã se yohanes ƒe mawunyagbɔgblɔ kpɔ dometɔ aɖewo siwo nye ame baɖawo kekeake la kpɔ ŋudzedze le mawu ƒe ɖoɖowo ŋu eye wona yohanes de mawutsi ta na wo
farisitɔwo kple agbalẽfialawo koe gbe be yewomaxɔ ɖoɖo si mawu wɔ na yewo la o
ale wogbe be yohanes made mawutsi ta na yewo o
azɔ yesu bia wo be, “aleke magblɔ tso dzidzime sia tɔgbi ŋu? nu ka ŋu matsɔ wo asɔ ɖo?
wole abe ɖevi siwo ƒo ƒu ɖe asime nɔ fefem la ene
ame siwo gblɔ na wo nɔewo be, ‘míeku dzidzɔha na mi, ke mieɖu ɣe o eye míedzi konyifahawo na mi, ke miefa avi hã o
’
yohanes mawutsidetanamela tsia nu dɔna, eye menoa wain o, ke miegblɔ be, ‘ame sia dze aɖaʋa
’
amegbetɔvi la va, eɖua nu eye wonoa nu, ke miegblɔ bena, ‘ame sia la nutsuɖula kple ahatsunolae eye wònye nudzɔlawo kple nu vɔ̃ wɔlawo xɔlɔ̃
miebuna be miaƒe nuwɔnawo dze, ke mawu ƒe nuwɔnawoe nye nyateƒe le ame siwo xɔa edzi sena la gbɔ
”
eva me be farisitɔ aɖe kpe yesu be wòava ɖu nu kple ye
esi wonɔ kplɔ̃a ŋu la,
nyɔnu gbolowɔla aɖe si se be yesu nɔ afi ma la yi ɖatsɔ ami ʋeʋĩ xɔasi aɖe ɖe asi
ege ɖe aƒea me eye wòyi ɖadze klo ɖe yesu ƒe afɔ nu eye wòfa aɖatsi kɔ ɖe eƒe afɔwo dzi va se ɖe esime afɔawo ƒo tsi nyuie
eya megbe la, etsɔ eƒe taɖa tutu yesu ƒe afɔwoe
azɔ egbugbɔ afɔawo eye wòʋu nu le ami ʋeʋĩ la nu hesi na wo
farisitɔ si kpe yesu la kpɔ nu si nɔ edzi yim eye esi wòdze si ame si ƒomevi nyɔnu sia nye ta la, egblɔ le eɖokui me be, “esia fia be yesu menye nyagblɔɖila aɖeke o, elabena nenye be mawue dɔe vavã la, anya ame si ƒomevi nyɔnu sia nye
”
yesu nya nu si bum farisitɔ la nɔ eya ta eyɔe be, “simɔn, nya aɖe le asinye medi be magblɔ na wò
” simɔn gblɔ nɛ be, “enyo, nufiala, gblɔe mase
”
yesu gblɔ ŋutinya sia nɛ be, “ŋutsu aɖe do ga sidi akpe ewo na ame aɖe eye wòdo sidi akpe ɖeka na ame bubu
wo dometɔ aɖeke mete ŋu xe fea o, ale wòtsɔ ga la ke wo ame evea
ame kae nèbu be alɔ̃ gadola sia ƒe nya gbɔ wu?”
simɔn ɖo eŋu be, “mebu be ame si wòtsɔ ga home gãtɔ kee lae alɔ̃e wu
” yesu gblɔ nɛ be, “pɛ, èɖo nyaa ŋu nyuie ŋutɔ
”
azɔ yesu trɔ ɖe nyɔnua ŋu eye wògblɔ na simɔn be, “ekpɔ nyɔnu si dze klo ɖe afi sia? esi meva aƒewò me la, mèna tsim be maklɔ ɖi le nye afɔwo ŋu o, ke nyɔnu sia klɔ wo kple eƒe aɖatsiwo eye wòtsɔ eƒe taɖa tutu woe
le mía de kɔnu nu la, ne míebe míado gbe na ame aɖe la, míegbugbɔa nu nɛ
wò la, mèwɔe nam o, gake nyɔnu sia gbugbɔ nye afɔwo zi geɖe tso esi meva afi sia
enye nudzeame be nãna amim masi ɖe ta gake mènam o, ke eya tsɔ ami xɔasi sia si ɖe nye afɔwo
le esia ta la, see be, wotsɔ eƒe nu vɔ̃ geɖe siwo wòwɔ la kee, elabena elɔ̃m ŋutɔ, ke ame si wotsɔ nu vɔ̃ ʋee aɖe ko kee la, ɖea lɔlɔ̃ ʋee aɖe ko fiana
”
yesu gblɔ na nyɔnua azɔ be, “wotsɔ wò nu vɔ̃wo ke wò
”
ame siwo nɔ klpɔ̃a ŋu kplii la gblɔ na wo nɔewo be, “ame ka ƒomevie ame sia buna be yenye ale be wòle yiyim le amewo ƒe nu vɔ̃wo tsɔm le wo kem?”
yesu gagblɔ na nyɔnua be, “wò xɔse ɖe wò, heyi le ŋutifafa me
”
le esia megbe la, yesu kplɔ eƒe nusrɔ̃lawo ɖe asi eye wode asi tsatsa me le du kple kɔƒe siwo le galilea nutomewo me la me nɔ gbeƒã ɖem mawufiaɖuƒe la ƒe vava
nyɔnu aɖe si me wònya gbɔgbɔ vɔ̃wo le kple esiwo ŋu wòda gbe le la kplɔ wo ɖo
wo dometɔ aɖewoe nye maria magdalatɔ, ame si me wònya gbɔgbɔ vɔ̃ adre le,
yohana, kuza srɔ̃, kuza sia nye fia herodes ƒe fiasã bliboa dzikpɔla, susana kple ame bubu geɖe siwo tsɔ woawo ŋutɔ ƒe ga kple nuɖuɖu nɔ yesu kple eƒe nusrɔ̃lawo dzi kpɔmii
gbe ɖeka esi ame geɖe gaƒo ƒu ɖe yesu ŋu be yewoase eƒe nyawo, eye bubuwo hã ganɔ mɔ dzi gbɔna tso du bubuwo me la, edo lo sia na wo be
“agbledela aɖe yi eƒe agble me be yeaƒã nuku
esi wònɔ nukuawo wum la, ɖewo ge ɖe mɔƒome eye amewo va zɔ wo dzi
xeviwo hã va fɔ ɖewo mi
nuku aɖewo hã ge ɖe kpenyigba dzi
nuku siawo de asi miemie me gake wova yrɔ elabena woƒe kewo mete ŋu yi tome ʋii afi si woakpɔ tsi le o
bubuwo ge ɖe ŋugbewo me eye womie kple ŋuawo gake ŋuawo va vu tsyɔ wo dzi eye wotsrɔ̃
nuku bubuwo ya ge ɖe anyigba nyui dzi, ale wotsi, tse ku alafa nanewo wu esi agbledela la wu
” esi wògblɔ ŋutinya sia vɔ la, egblɔ be, “ame si ƒe towo sea nu la, newɔ wo ŋutidɔ fifia
”
eƒe nusrɔ̃lawo va egbɔ be wòaɖe lododo la, gɔme na yewo
ke egblɔ na wo be, “miawo la, wona nunya mi be miase mawufiaɖuƒe la ƒe nu ɣaɣlawo gɔme, ke hena ame bubuwo la, meƒoa nu na wo le lododowo me ale be, ‘ne wokpɔ nu la, womadze sii o, ne wose nu hã la, womase egɔme o
’”
yesu gblɔ na wo be, “lododo la gɔmee nye si, nuku lae nye mawu ƒe nya si wòtsɔ vɛ na amegbetɔwo
mɔƒome afi si nuku aɖewo ge ɖo lae nye ame siwo ƒe dziwo ku atri
ame siawo ƒomevi sea mawu ƒe nya gake abosam vana eye wòɖea nya la le woƒe dzime ale be wometea ŋu xɔa edzi sena be woakpɔ ɖeɖe o
esiwo ge ɖe kpenyigba dzi lae nye ame siwo nu mawunya sese vivina gake womexɔnɛ ɖe woƒe dziwo me be wòatsi o
wonya be nya la nye nyateƒe eye woxɔa edzi se hã ɖe kple ɖee hena ɣeyiɣi aɖe
ke ne yometiti ƒe ya xɔdzo la ƒo ɖe wo ko la, woɖenɛ le dzime
nuku si ge ɖe ŋu me lae nye ame siwo sea mawunya eye woxɔnɛ sena, gake agbe sia me ƒe fuɖenamewo, kesinɔnuwo, aglotutu, dzidzɔkpɔkpɔwo kple ŋutilã ƒe dzidzɔdonamenuwo vuna tsyɔa nya la dzi le woƒe dziwo me, ale be wometea ŋu kpena ɖe ame ɖeka pɛ teti hã ŋu be wòaxɔ nyanyui la dzi se o
”
”ke anyigba nyui lae nye ame siwo ƒe dziwo me kɔ
ame siawo sea mawu ƒe nya la hewɔa edzi hã pɛpɛpɛ
wokakana nya la na ame bubuwo hã eye woawo hã xɔnɛ sena
”
ɣe bubu ɣi la, yesu bia ameawo be, “ame kae se kpɔ be ame aɖe si akaɖi eye wòtsɔ nu tsyɔ edzi be megaklẽ o
gbeɖe, akaɖi la, akaɖiti dzie wodanɛ ɖo be wòaklẽ be amewo nakpɔ nu
esia fia be gbe ɖeka la, woahe nu sia nu si le amewo ƒe dzi me la ɖe gaglãgbe be ame sia ame nakpɔ
le esia ta mikpɔ nyuie le nu siwo miesena la ŋu, elabena ame si si nu le la, eyae woagana nui, eye ame si si nu mele o la, woaxɔ esi wòbu be ele ye si la hã le esi
”
gbe ɖeka yesu nɔviawo kple dadaa wova be yewoakpɔe ɖa
le ɣemaɣi me la enɔ nu fiam amewo le aƒe aɖe me
ameawo sɔ gbɔ ale gbegbe be dadaa kple nɔviawo mete ŋu ge ɖe aƒea me le egbɔ o
ame aɖe va gblɔe na yesu be dadaa kple nɔviawo le edim be yewoakpɔ
esi yesu se be ye dada kple ye nɔviwo le xexe le ye dim la,
egblɔ bena, “danye kple nɔvinyewoe nye ame siwo katã sea mawunya la eye wowɔna ɖe edzi hã
”
gbe bubu gbe esi eya kple eƒe nusrɔ̃lawo nɔ ʋu aɖe me le ƒua dzi la, yesu bia tso nusrɔ̃lawo si be woaku ʋua yi ƒua ƒe go evelia dzi
esi wonɔ ƒua dzi yina la, yesu mlɔ anyi be yeadɔ alɔ̃ vie
le ɣeyiɣi sia me la, ya sesẽ aɖe de asi ƒoƒo me eye wova zu ahom dziŋɔ aɖe, eye woƒe agbe ɖo xaxa gã aɖe me
nusrɔ̃lawo ɖe abla va yesu gbɔ heʋuʋui eye wònyɔ
wogblɔ nɛ be, “aƒetɔ, aƒetɔ, míele nyɔnyrɔ̃m!” ale yesu fɔ eye wòblu ɖe ahom la ta
enumake ɖoɖoe gã aɖe zi eye ahom la dzudzɔ
ya la kple ƒutsotsoeawo dze kɔ anyi kpoo
azɔ ebia eƒe nusrɔ̃lawo be, “afi ka míaƒe xɔse le?” wo katã ƒe mo wɔ yaa eye vɔvɔ̃ lé wo
đeko wobia wo nɔewo be, “ame kae nye ame sia, bena ya kple ƒutsotsoewo gɔ̃ hã ɖoa toe?”
wova ɖi go ɖe garasenenyigba si le galilea ƒua godo la dzi
esi wonɔ go dom tso ʋua me ko la, ŋutsu aɖe si me gbɔgbɔ vɔ̃wo le ƒe geɖe la si du tso gadara dua me va kpe yesu
nɔƒe aɖeke mele ame sia si abe aƒe me ene o
agado siwo me woɖi ame kukuwo ɖo la me wòmlɔna henɔa amama
esi wòkpɔ yesu teti ko la etsɔ eɖokui xlã ɖe anyigba le eŋgɔ henɔ ɣli dom be, “nu ka dim nèle le gbɔnye wò yesu, mawu dziƒoʋĩtɔ la ƒe vi
meɖe kuku na wò, mègawɔ funyafunyam o!”
egblɔ nya sia elabena yesu de asi gbɔgbɔ vɔ̃ la nyanya me le eme xoxo
gbɔgbɔ vɔ̃ sia xɔ amea me ale gbegbe be ne woblae kple gakɔsɔkɔsɔ hã la, etsoa kɔsɔkɔsɔa bɔbɔe hesina ɖoa gbe
yesu bia gbɔgbɔ vɔ̃a be, “ŋkɔwò ɖe?” eɖo eŋu nɛ be; “ŋkɔnyeè nye akpeakpewo elabena miesɔ gbɔ
”
gbɔgbɔ vɔ̃awo ɖe kuku na yesu vevie be meganya yewo de do globo si seɖoƒe meli na o la me o
aƒehawo ƒe ha gã aɖe nɔ nu ɖum le to si te ɖe wo ŋu la kɔgo le ɣeyiɣi sia me eye gbɔgbɔ vɔ̃awo ɖe kuku na yesu be nena yewoayi aɖage ɖe wo me
ale yesu na mɔ wo
gbɔgbɔ vɔ̃awo do go le amea me yi ɖage ɖe haawo me
enumake haawo katã ƒu du sesĩe tso toa kɔgo yi ɖadze ƒu me doo heno tsi ku
hakplɔlawo lé du tsɔ sesĩe tu ta du siwo te ɖe afi ma la me eye esi wonɔ yiyim la, wonɔ nu si dzɔ la gblɔm na amewo
eteƒe medidi o, ameha gã aɖe va do be yewoakpɔ nu kple yewo ŋutɔ ƒe ŋkuwo
wokpɔ ame si me gbɔgbɔ vɔ̃awo nɔ kpɔ la, eƒe mo kɔ eye wòdo awu hebɔbɔ nɔ yesu ƒe afɔnu kpoo, esia wɔe be vɔvɔ̃ gã aɖe ɖo ameawo katã
ame siwo kpɔ ale si yesu da gbe le gbɔgbɔ vɔ̃tɔ la ŋui la gblɔe na wo tɔ bubuawo
ameawo vɔ̃ ale gbegbe be woɖe kuku na yesu be wòadzo le yewo gbɔ kpoo; ale yesu kple eƒe nusrɔ̃lawo ge ɖe ʋua me eye wotso ƒu la heyi go evelia dzi
hafi wòadzo la ame si me wònya gbɔgbɔ vɔ̃awo le la ɖe kuku nɛ vevie be yeayi kplii
ke yesu gbe gblɔ nɛ be,
“trɔ nãyi wò ƒometɔwo gbɔ eye nãgblɔ nu gã si mawu wɔ na wò la na wo
”ale ŋutsu sia dze mɔ nɔ tsatsam le dua me henɔ nukunu gã si yesu wɔ nɛ la gblɔm na ameawo
ame siwo nɔ ƒu la ƒe akpa si wova ɖi go ɖo la xɔe atuu elabena wonɔ mɔ kpɔm na eƒe vava xoxoxo
azɔ ŋutsu aɖe si ŋkɔe nye yairo si nye yudatɔwo ƒe ƒuƒoƒe dzikpɔlawo dometɔ ɖeka la va yesu gbɔ dze klo ɖe eƒe afɔnu heɖe kuku nɛ vevie be nekplɔ ye ɖo yi aƒe me
elabena vinyɔnuvi ɖeka hɔ̃ɔ si le ye si, si xɔ ƒe wuieve la le kudɔ ƒom
yesu dze eyome enumake gake ameha la mimii ɖo
nyɔnu aɖe nɔ afi ma ame si le ʋusisidɔ lém ƒe wuieve sɔŋ, gake ame aɖeke mete ŋu yɔ dɔe o
nyɔnu sia va te ɖe eŋu le emegbe eye wòka asi eƒe awuʋlaya to, enumake eƒe ʋusisidɔ la tɔ
ke yesu trɔ bia be, “ame kae ka asi ŋunye” ame aɖeke melɔ̃ be yee o
ke petro gblɔ nɛ be, “aƒetɔ ameha la mimi wò ɖo, eye wote ɖe ŋuwò kpokploe, ale ke wɔ nãbia be ame kae ka asi ŋunye hã ?”
yesu ɖo eŋu nɛ be, “gbeɖe, ame aɖe ɖoe koŋ ka asi ŋunye, elabena ŋusẽ si le menye la ƒe ɖe do le menye
”
nyɔnu si wɔ nenem nu sia la kpɔe be nu si yewɔ la le nyanya na yesu eya ta etsɔ vɔvɔ̃ kple dzodzo nyanyanya va dze klo ɖe eŋkume hegblɔ nu si ta wòka asi eŋu kple ale si wòkpɔ dɔyɔyɔ enumake la nɛ
yesu gblɔ nɛ be, “vinyɔnu, wò xɔse da gbe le ŋuwò
heyi le ŋutifafa me
”
le esime yesu nɔ nu ƒom na nyɔnua la, ame aɖe tso yairo ƒeme va do kple nya sia bena via nyɔnuvi sue la ku
amedɔdɔa gblɔ na yairo bena, “viwo la ku xoxo eya ta viɖe aɖeke mele eme be nãgaɖe fu na nufiala la o
”
esi yesu se nya si amea tsɔ vɛ la, egblɔ na ɖevia fofo be, “mègavɔ̃ o! wò ya xɔ dzinye se ko, ekema viwòa agagbɔ agbe
”
esi woɖo aƒea me la, yesu de se be ame aɖeke nagage ɖe xɔ si me ɖevia le kple ye o, negbe petro, yohanes, yakobo, kple ɖevia fofo kple dadaa ko
aƒea me ŋutɔ yɔ fũu kple konyifala siwo nɔ avi fam
yesu gblɔ na wo be, “midzudzɔ avia
đevia meku o, alɔ̃ ko dɔm wòle!”
nya sia ɖi kokoe na ameawo, elabena wonya nyuie be ɖevia ku
azɔ yesu zɔ ɖe ɖevia dzi le xɔa me eye wòlé eƒe alɔnu heyɔe gblɔ be, “vinye tsi tre”
agbe gaɖo ɖevia me enumake eye wòtsi tre kpla
yesu gblɔ na ameawo be, “mina nanee wòaɖu!”
dzi dzɔ ɖevia dzilawo ŋutɔ
ke yesu de se na wo vevie be womegagblɔ nu si dzɔ la na ame aɖeke o
gbe ɖeka yesu yɔ eƒe nusrɔ̃la wuieveawo ƒo ƒui eye wòna ŋusẽ wo be woanya gbɔgbɔ vɔ̃wo do goe le ameawo me eye woada gbe le dɔ ƒomevi vovovowo lélawo ŋu
le esia megbe la, edɔ wo ɖa be woagblɔ mawufiaɖuƒe la ƒe vavanya na ame sia ame eye woayɔ dɔ dɔléle ɖe sia ɖe ƒomevi
ede se na wo be, “migatsɔ atizɔti teti hã ɖe asi o
ne mieɖo du aɖe me la, midze aƒe ɖeka ko me
”
nenye be amewo mexɔ mi le du aɖe me o la, ekema miʋuʋu ke si le miaƒe afɔwo ŋuti la ɖi hena ɖaseɖiɖi le dua ŋuti
”
ale nusrɔ̃lawo dze mɔ nɔ tsatsam le du kple kɔƒewo me, henɔ nyanyui la kakam eye wonɔ gbe dam le dɔnɔwo hã ŋu
esi herodes, si nye gɔvina la, se nukunu siwo wɔm yesu nɔ la, etsi dzimaɖeɖi eye eƒe susu hã ɖe fu nɛ ŋutɔ elabena ese ame aɖewo nɔ gbɔgblɔm be, “yohanes mawutsidetanamelae gagbɔ agbe
”
ame bubuwo hã nɔ gbɔgblɔm be, “eliya alo nyagblɔɖila xoxoawo dometɔ ɖekae fɔ tso ame kukuwo dome
” nya siawo ƒomevi nɔ ɖiɖim le anyigba blibo la dzi
le esia ta herodes gblɔ na eɖokui be; “nye ŋutɔe tso ta le yohanes nu, ke ame kae nye sia esi ŋu mele nya wɔnuku siawo sem tsoe?” ale wòdi vevie be yeakpɔ yesu
apostoloawo trɔ gbɔ va gblɔ ale si wode dɔ si gbe wòɖo wo ɖo la na yesu
emegbe la yesu kplɔ wo dzoe dzaa yi betsaida dua me
gake ame geɖewo nya afi si yim wonɔ xoxoxo eya ta wokplɔ wo ɖo
exɔ wo alɔ eve eye wògade asi nufiafia wo me tso mawufiaɖuƒe la ŋu eye wòyɔ dɔ dɔnɔwo hã le wo dome
le ɣetrɔ miaa la, eƒe nusrɔ̃la wuieveawo va ƒoe ɖe enu be, “na mɔ ameawo be woayi kɔƒewo kple agble siwo te ɖe afi sia la me aɖadi nuɖuɖu kple dɔƒe na wo ɖokuiwo, elabena naneke mele teƒe tsoabo sia woaƒle aɖu o
”
yesu ɖo eŋu na wò be, “miawoe wòle be miadi nuɖuɖu na wo woaɖu
” woawo hã gagblɔ nɛ be, “aleke míawɔ ana nu wo woaɖu esi wònye be abolo atɔ̃ kple tɔmelã eve koe le miawo ŋutɔ si, alo ɖe nèdi be miayi aɖaƒle nuɖuɖu na ame gbogbo siawoa?”
wogblɔ esia elabena ameha la ƒe xexlẽme ade akpe atɔ̃
yesu gblɔ na nusrɔ̃lawo be, “migblɔ na ameawo be woanɔ anyi ɖe hatsotsowo me; ame abe blaatɔ̃ lɔƒo ene nenɔ hatsotso ɖeka me”
ale ameha la nɔ anyi nenema
azɔ yesu tsɔ abolo atɔ̃ kple tɔmelã evea eye wòwu mo dzi ɖe dziƒo heda akpe ɖe wo ta
eŋe wo me kakɛkakɛ eye wòtsɔ wo na nusrɔ̃lawo be woatsɔ wo aɖo ameawo ƒe akɔme
ame sia ame ɖu nu ɖi ƒo eye le nua ɖuɖu vɔ megbe la, wofɔ kakɛ siwo susɔ la de kusi wuieve sɔŋ me
gbe ɖeka la, esi yesu nɔ gbe dom ɖa la, eƒe nusrɔ̃lawo nɔ egbɔ eye wòbia wo be, “ame kae amehawo gblɔna be menye?”
nusrɔ̃lawo ɖo eŋu nɛ be, “ame aɖewo be wòe nye yohanes mawutsidenatamela la, bubuwo be eliya, eye ɖewo hã gblɔ be blemanyagblɔɖilawo dometɔ ɖeka si gbɔ agbe lae nènye
”
yesu bia wo be “miawo ya ɖe ame kae miebu be menye?” petro ɖo eŋu nɛ be, “wòe nye mawu ƒe kristo la!”
ke ede se na wo vevie bena womegagblɔ nya sia na ame aɖeke o
eyi dzi gblɔ na wo be, “ele be nye mesia la makpe fu geɖe
yudatɔwo ƒe dumegãwo, osɔfogãwo kple agbalẽfialawo agbe nu le gbɔnye
woawum, ke magagbɔ agbe le ŋkeke etɔ̃a gbe
”
egblɔ na wo be, “ame si di bena yeanɔ yonyeme la, ele nɛ be wòaɖe asi le xexe sia me nyawo ŋu atsɔ eƒe atsitsoga gbe sia gbe eye wòanɔ ŋunye ɖaa
ame si tsɔ eƒe agbe ɖo anyi ɖe tanye la; aɖee boŋ, ke ame si adi vevie be yeaɖe yeƒe agbe la abui
”
viɖe ka ame akpɔ ne nu siwo katã le xexe sia me la zu etɔ ke to esia me la, wòabu eya ŋutɔ ƒe agbe? ”
ame siwo katã nye ŋutɔ kple nye nyawo le ŋu kpem na fifia la, woaɖo ŋku edzi be, ne nye amegbetɔvi la, metrɔ va le bubu gã si fofonye anam la me, eye mawudɔla kɔkɔewo ƒo xlam la, ekema nye hã makpe ŋu le nenem me siawo ŋu
enye nyateƒe matrɔmatrɔ be mia dometɔ aɖewo siwo le tsi tre ɖe afi sia la maku akpɔ o, va se ɖe esime miaƒe ŋkuwo akpɔ mawufiaɖuƒe la!”
le ŋkeke enyi megbe la, yesu kplɔ petro, yakobo kple yohanes ɖe asi woyi togbɛ aɖe dzi afi si wòɖo be yeado gbe ɖa le
esi wònɔ gbe dom ɖa la, eƒe mo de asi keklẽ me
eƒe awuwo fu tititi henɔ dzo dam miamiamia
ŋutsu eve, mose kple eliya,
do kple ŋutikɔkɔe gã aɖe henɔ nu ƒom kple yesu
woƒo nu tso eƒe dzodzo si ava va eme kpuie le yerusalem la ŋu
le ɣeyiɣi sia me la, petro kple nɔviawo nɔ alɔ̃ dɔm bɔkɔɔ
esi wonyɔ la wokpɔ be keklẽ kple ŋutikɔkɔe gã aɖe ƒo xlã yesu eye ŋutsu eve le tsitre ɖe egbɔ
esi ŋutsu eveawo nɔ dzodzom le yesu gbɔ la, petro gblɔ nɛ be, “aƒetɔ, enyo be míeva afi sia
na míatu agbadɔ etɔ̃, ɖeka na wò, ɖeka na mose eye ɖeka na eliya
” evɔ petro menya nya si gblɔm wònɔ o
esi wònɔ nya siawo gblɔm la, alilĩkpo keklẽ aɖe va tsyɔ wo dzi, eye vɔvɔ̃ gã aɖe lé wo
gbe aɖe ɖi tso alilikpo la me be, “ame sia nye vinye, si metia la, míɖo toe!”
esi gbea ɖi vɔ ko la, yesu ɖeɖe koe susɔ ɖe teƒea kple eƒe nusrɔ̃lawo
nusrɔ̃la siawo mekɔ nu le nu si teƒe wokpɔ la dzi na ame aɖeke o, hena ɣeyiɣi didi aɖe
le ŋufɔke esi woɖi tso togbɛa dzi gbɔna la, ameha gã aɖe va kpe yesu
ŋutsu aɖe si nɔ wo dome la, kɔ gbe dzi gblɔ nɛ be, “nufiala, ŋutsuvi si le afi sia la koe nye vi le asinye
ke gbɔgbɔ vɔ̃ aɖe dzea edzi enuenu esi wɔnɛ be wòdoa ɣli sesĩe
etsɔnɛ xlãna ɖe anyi sesĩe ale be futukpɔ dona le enu bɔbɔbɔ
gbɔgbɔ vɔ̃ sia ɖea fu nɛ ɣesiaɣi kloe eye menana wòkpɔa vovo kura o
meɖe kuku na wò nusrɔ̃lawo be woanyae le eme gake womete ŋui o
”
yesu xɔ edzi gblɔ na eƒe nusrɔ̃lawo be, “o mi dzidzime maxɔse kple dzidzime totro kpaɖikpaɖi
ɣekaɣi manɔ mia gbɔ eye mado dzi ahe mi ase ɖo? kplɔ viwòŋutsuvi la va afii
”
esi ŋutsuvia gbɔna ɖe yesu gbɔ la, gbɔgbɔ vɔ̃ la gaxlãe ɖe anyigba sesĩe eye wònyamae ŋutɔ
ke yesu ɖe gbe na gbɔgbɔ vɔ̃a be wòado go le ɖevia me eye wòdo le eme enumake; ale yesu da gbe le ɖevia ŋu hetsɔe na fofoa
ame sia ame ƒe mo wɔ yaa le ale si yesu ɖe mawu ƒe ŋusẽ fiae la ta
esi ameha la nɔ nu ƒom le nu wɔnuku siwo katã wɔm wònɔ ŋu la, yesu trɔ ɖe nusrɔ̃lawo gbɔ, gblɔ na wo be,
“miɖo to afii eye mialé nya si gblɔ ge mele na mi la ɖe ta me
wole nye mesia la de ge asi
”
gake nusrɔ̃lawo mese nya si wògblɔ la gɔme o, elabena wotsyɔ nu woƒe susuwo dzi, gawu la wovɔ̃ be yewoabia egɔme ase
azɔ ʋiʋli aɖe va ɖo nusrɔ̃lawo dome le ame si anye gã wu
ke yesu nya nya si ʋlim nusrɔ̃lawo nɔ eya ta ekɔ ɖevi sue aɖe da ɖe eƒe axadzi
eye wògblɔ na wo be, “ame si akpɔ ɖevi sue abe esia ƒomevi ene dzi la, ekema nye dzie ma wòkpɔ
ke ame si le dzinye kpɔm la, mawu si dɔm ɖa lae ma dzi kpɔm wòle
ale si miekpɔa ame bubuwo dzii lae woakpɔ hafi anya miaƒe gãnyenye
”
yesu ƒe nusrɔ̃la yohanes va egbɔ va gblɔ nɛ be, “aƒetɔ, míekpɔ ame aɖe wònɔ gbɔgbɔ vɔ̃wo nyãm le wò ŋkɔ me ale míegbe nɛ be megawɔe o elabena menye mía dometɔ ɖekae wònye o
”
yesu ɖo eŋu nɛ be, “mele be miawɔ nenema o, elabena ame si metsi tre ɖe mia ŋu o la le mia dzi
”
esi yesu ƒe ɣeyiɣi si wòle be wòatrɔ ayi dziƒo nɔ aƒe tum la, eɖo ta me kplikpaa ɖo ta yerusalem,
eye le mɔa dzi la, edɔ amewo ɖo ɖe samaria kɔƒe aɖe me be woaɖadi xɔ da ɖi na yeƒe vava
gake kɔƒea me tɔwo gbe be yewomana xɔ amedɔdɔawo o, esi wònye yerusalem woɖo yina ta
esi wova gblɔ nyaa na yesu la, yakobo kple yohanes gblɔ na yesu be, “aƒetɔ, míaɖe gbe na dzo be wòatso dziƒo ava fĩa wo oa?”
gake yesu trɔ ɖe wo gbɔ eye wògbe nya na wo gblɔ be, “alo ɖe mienya gbɔgbɔ si tɔgbi tɔ mienye o maha? elabena amegbetɔvi la meva be yeatsrɔ̃ amewo o, ke boŋ bena yeaɖe wo
”
ale wodzo yi kɔƒe bubu me
esi wonɔ mɔa dzi nɔ yiyim la, ame aɖe va tu yesu gblɔ nɛ bena, “medi be makplɔ wò ɖo ayi afi sia afi si nayi
”
yesu ɖo eŋu nɛ be, “nyae be, afi si maziɔ nye ta ɖo teti hã mele asinye o
abeiwo la do le wo si wodɔa eme, xeviwo hã atɔ le wo si wodɔa eme, gake nye ame si nye mesia la, dɔƒe aɖeke kura mele asinye le xexeame o
”
egblɔ na ame bubu be, “dze yonyeme!” ke ŋutsu la ɖo eŋu be, “aƒetɔ, na mayi aɖaɖi fofonye gbã hafi
”
yesu ɖo eŋu gblɔ nɛ bena, “na ame siwo nye ame kukuwo la naɖi woƒe ame kukuwo, ke wò ya yi naɖe gbeƒã mawufiaɖuƒe la na amewo
”
ame bubu aɖe si hã wòyɔ la gblɔ nɛ be, “aƒetɔ, madze yowòme gake na mayi aɖakla nye ƒometɔwo gbã hafi mava
”
yesu gblɔ nɛ be, “ame si ɖea eƒe susu ɖa le dɔ si meɖo nɛ ŋu la, medze na mawufiaɖuƒe la me yiyi o
”
azɔ aƒetɔ yesu tia nusrɔ̃la bubu blaadre-vɔ-eve eye wòdɔ wo eve, eve ɖo ɖe du kple kɔƒe siwo me eya ŋutɔ ɖo be yeava yi emegbe la me
egblɔ na wo be, “nuŋeŋe la sɔ gbɔ, gake dɔwɔlawo mede ha o, eya ta miɖe kuku na nuŋeŋe la ƒe aƒetɔ bena, woadɔ dɔwɔlawo aɖo ɖe eƒe nuŋeŋe la me
azɔ miheyi eye miɖo ŋku edzi be miele abe alẽ siwo wodɔ ɖo ɖe amegãxiwo dome ene
migatsɔ ga aɖeke ɖe asi o, migatsɔ kotoku loo alo afɔkpa dodo bubu o
migagblẽ ɣeyiɣi le mɔ dzi anɔ gbe dom na amewo o!”
ne miege ɖe aƒe aɖe me la, miyra emetɔwo,
nenye be wodze na yayra sia xɔxɔ la, ekema anɔ wo dzi ɖaa, ke ne womedze na yayra la o la, agatrɔ va mia gbɔ
”
nenye be mieɖo kɔƒe aɖe me la, miganɔ tsatsam tso aƒe me yi aƒe me o, midze aƒe ɖeka ko me, eye miaɖu nu alo ano nu sia nu si wotsɔ ɖo mia kɔme la nu maƒomaƒoe
nenye be wona nane mi la, migagbe exɔxɔ o elabena dɔwɔla ɖe sia ɖe dze na eƒe fetu
”
nenye be miege ɖe du aɖe me eye dua me tɔwo xɔ mi nyuie la, ekema miɖu nu sia nu si wotsɔ ɖo miaƒe akɔme
mida gbe le dɔnɔ siwo le afi ma la ŋu eye miɖe gbeƒã na wo bena, ‘mawufiaɖuƒe la va ɖo mia dome vɔ azɔ
’”
ne womexɔ mi le du aɖe me o la, mige ɖe dua ƒe ablɔwo dzi ne miagblɔ be,
‘míeʋuʋu miaƒe du ƒe ke si lé ɖe afɔwo ŋuti na mí ɖi abe ɖaseɖiɖi ene
ke minya nyuie be
mawufiaɖuƒe la gogo
mele gbe tem ɖe edzi na mi be, nuwo anɔ bɔbɔe na sodom wu du sia le ʋɔnudrɔ̃gbe la
baba na wò korazin! baba na wò betsaida! elabena ne tiro kple sidɔn duwo mee mewɔ nukunu siwo mewɔ le mia dome le la, anye ne ameawo trɔ dzime xoxoxo, ata akpanyakotoku abɔbɔ nɔ afi me
le nyateƒe me, tohehe si woana tiro kple sidɔn la anɔ wodzoe wu esi woana mi le ʋɔnudrɔ̃gbea
mi kapernaumtɔwo ya ɖe, ɖe wole mia kɔ ge ɖe dzi ayi dziƒoea? gbeɖe, woaɖiɖi mi ɖe dzomavɔ la me
”
egblɔ na nusrɔ̃lawo be, “ame siwo xɔ mi la nyee woxɔ
ame siwo gbe mi la nyee wogbe eye ame siwo gbem la gbe mawu ame si dɔm ɖa la
”
esi nusrɔ̃la blaadre-vɔ-eveawo trɔ gbɔ la, wogblɔ nɛ dzidzɔtɔe be, “ne míeyɔ wò ŋkɔ ko la, gbɔgbɔ vɔ̃wo gɔ̃ hã ɖoa to mí
”
yesu ɖo eŋu be, “nyateƒee, nye ŋutɔ mekpɔ abosam wòge tso dziƒo abe dzikedzo ene!
mena ŋusẽ mi be miaɖu futɔ la ƒe ŋusẽwo katã dzi, eye be miazɔ le dawo kple ahɔ̃wo dzi anya avuzi le wo dzi
ke nuvevi aɖeke mawɔ mi o
gake migakpɔ dzidzɔ bena gbɔgbɔ vɔ̃wo ɖo to mi o
ke boŋ midzɔ dzi be woŋlɔ miaƒe ŋkɔwo ɖe dziƒonɔlawo dome
”
gbɔgbɔ kɔkɔe yɔ eƒe dzime fũu kple dzidzɔ blibo eye wògblɔ be, “mekafu wò, o fofo, dzi kple anyigba ƒe aƒetɔ, be nèɣla nu siawo ɖa tso xexe sia me nunyalagãwo gbɔ eye nèɖee fia ame siwo xɔ dziwò se abe ɖeviwo ene
nyateƒe, fofo akpe na wò elabena aleae nèdi be wòanɔ
nyee nye fofonye ƒe amedɔdɔ le nu sia nu me
ame aɖeke menya vi la o, negbe fofo la ko, eye ame aɖeke hã menya fofo la o, negbe vi la kple ame siwo wòlɔ̃ ɖe eɖokui fia la ko
”
azɔ etrɔ ɖe nusrɔ̃la wuieveawo ŋu eye wògblɔ na wo dzaa be, “wona mɔnukpɔkpɔ gã aɖe mi be miekpɔ nu siwo miekpɔ la
nyagblɔɖilawo kple fia siwo nɔ anyi tsã la di vevie be yewoanɔ anyi le ŋkeke siawo me eye yewoakpɔ eye yewoase nu siwo miekpɔ kple nu siwo miese la hafi!”
gbe ɖeka agbalẽfiala aɖe si nya mose ƒe seawo nyuie ŋutɔ la va be yeado yesu ƒe nyateƒetɔnyenye kpɔ
ebiae be, “nu kae wòle be ame nawɔ be agbe mavɔ nasu esi?”
yesu ɖo eŋu nɛ be, “aleke mose ƒe sea gblɔ tso nu sia ŋuti?”
agbalẽfiala la ɖo eŋu be, “mose ƒe se la gblɔ be, ‘lɔ̃ aƒetɔ wò mawu la kple wò dzi kple luʋɔ blibo, kpakple wò susu kple wò ŋusẽ katã hã, eye nãlɔ̃ hawòvi abe wò ŋutɔ ɖokuiwò ene
’”
yesu gblɔ nɛ be, “èɖo eŋu nyuie ŋutɔ, heyi eye nãwɔ esiawo katã, ekema agbe mavɔ la asu asiwò!”
ŋutsu sia di be yeatso afia na ye ɖokui elabena eya ŋutɔ melɔ̃a ame sia ame o, eya ta wòbia yesu be, “ame kae nye hanyevi?”
yesu ɖo biabia sia ŋu nɛ kple lododo sia be, “ŋutsu aɖe si nɔ mɔ zɔm tso yerusalem yina ɖe yeriko la va ge ɖe adzodalawo sime
adzodala siawo ƒoe nyuie eye woɖe ga kple eƒe awuwo le eŋu hegblee ɖe mɔa to wònɔ kudɔ ƒom
”
dzɔgbenyuitɔe la, yudatɔwo ƒe osɔfo aɖe va to afi ma yina
esi wòkpɔ amea le mɔa to la, edze to eŋu yi ɖato mɔa ƒe akpa evelia eye wòdzo le egbɔ
levitɔ aɖe si nye ame siwo naa kpekpeɖeŋu le gbedoxɔ me la dometɔ aɖe hã va kpɔ amea wòmlɔ mɔa to gake eya hã tso eme dzo
”
gake samariatɔ, ame siwo womebuna ɖe naneke me o hã va yina eye esi wòkpɔ amea la, eƒe nu wɔ nublanui nɛ ŋutɔ
etɔ, dze klo ɖe egbɔ eye wòklɔ eƒe abiawo hetsɔ atike ɖo wo me
emegbe ekɔe da ɖe eƒe tedzi dzi eye wòkplɔe ɖɔɖɔɖɔ va ɖo amedzrodzeƒe aɖe eye wònɔ egbɔ zã bliboa
esi ŋu ke la, samariatɔ la tsɔ sidi akpe blaeve na amedzrodzeƒea dzikpɔla be wòatsɔ akpɔ amea dzii
egblɔ kpe ɖe eŋu be, ‘nenye be nu si miegblẽ ɖe eta sɔ gbɔ wu ga home si metsɔ na mi la, mava xe fea mamlea nenye be megatrɔ va afii’” 
yesu bia agbalẽfiala la azɔ be,
“le ame etɔ̃ siawo dome ɖe, kae nèbu be enye havi na ame si dze adzodalawo sime?”
ŋutsu la ɖo eŋu nɛ be, “ame si kpɔ nublanui nɛ lae nye ehavi
” yesu gblɔ nɛ be, “eɖo eŋu nyuie, heyi eye wò hã nawɔ nenema
”
yesu kple eƒe nusrɔ̃lawo nɔ woƒe mɔzɔzɔa dzi ɖo ta yerusalem eye wova ɖo kɔƒe aɖe me
nyɔnu aɖe si woyɔna be marta la xɔ wo ɖe eƒe aƒe me
marta nɔvi maria va nɔ yesu ƒe afɔnu le anyigba nɔ eƒe nyawo sem
ke marta ya tsi dzodzodzoe nɔ nu ɖam na yesu
sẽe la, marta te ɖe yesu ŋu eye wògblɔ nɛ be, “aƒetɔ mèkpɔe be medze be nɔvinye nanɔ anyi ɖe afi sia eye nye ɖeka manɔ dɔawo katã wɔm oa? gblɔ nɛ be neva kpe ɖe ŋunye
”
gake yesu ɖo eŋu nɛ be, “o, marta, marta, èle agbagba dzem le fu ɖem na ɖokuiwò le nu geɖewo ŋuti
ke nu ɖeka koe le vevie, eyae nye nu si maria tia, eya womele exɔ ge le esi o
”
gbe ɖeka yesu nɔ gbe dom ɖa le teƒe aɖe
esi wòwu nu la, eƒe nusrɔ̃lawo dometɔ ɖeka te ɖe eŋu eye wògblɔ nɛ be
“aƒetɔ, fia gbedodoɖa aɖe mí abe ale si yohanes fia eƒe nusrɔ̃lawo ene
”
gbedodoɖa si yesu fia wo lae nye esi
“mía fofo, woade bubu wò ŋkɔ kɔkɔe la ŋu ɖaa, na wò fiaɖuƒea nava kaba
na nuɖuɖu mí gbe sia gbe,
tsɔ miaƒe nu vɔ̃wo ke mí le esi mietsɔ ame siwo da vo ɖe mía ŋuti la tɔwo kewo ta, eye megana be míage ɖe tetekpɔ me o
”
tete egblɔ na wo be, “le kpɔɖeŋu me ne xɔ̃ aɖe le mia dometɔ ɖeka si, eye wòyi xɔ̃a gbɔ zatitina hegblɔ nɛ be, ‘xɔ̃nye do abolo etɔ̃ nam,
elabena xɔ̃nye aɖe si le mɔ zɔm la va dzem eye naneke meli matsɔ nɛ wòaɖu o
’
”ekema ame si le xɔ me la aɖo ŋu be, ‘megaɖe fu nam o
míedo ʋɔa xoxo eye nye kple vinyewo míemlɔ anyi
nyemate ŋu afɔ ava na naneke wò o
’ ”
mele egblɔm na mi be, nenye be xɔ̃wòa mefɔ ʋu ʋɔa o, togbɔ be xɔ̃wò wònye hã la, ne eƒo ʋɔa atraɖii la, afɔ ava tsɔ nu sia nu si dim nèle la na wò elabena èku kutri bia nu si dim nèle la atraɖii
alea tututue wònɔna le gbedodoɖa hã me
ne miebia nu la, woana mi, ne miedi nu la, miakpɔe, eye ne mieƒo ʋɔa la, woaʋui na mi ɣesiaɣi
ame sia ame si bia nu la, xɔa nu si wòbia, ame siwo dia nu la kpɔnɛ eye woaʋu ʋɔa na ame sia ame si aƒoe la
”
mi ame siwo nye vi fofowo ɖe, nenye be viwò, bia abolo wò ɖe, kpee nãtsɔ nɛa? ne wòbia tɔmelã ɖe, dalãe nãtsɔ nɛa?
alo ne ebia koklozi ɖe, ahɔ̃e nãtsɔ nɛa? gbeɖe miewɔa esia o!
azɔ nenye be mi ame siwo nye nu vɔ̃ wɔlawo mienaa nu si mia viwo bia mi wo la, ɖee mienya be mia fofo si le dziƒo la anyo dɔme, ana gbɔgbɔ kɔkɔe la ame siwo biae la oa?”
gbe ɖeka yesu nya gbɔgbɔ vɔ̃ do goe le tokunɔ aɖe me eye amea de asi nuƒoƒo me enumake
ame siwo nɔ afi ma la kpɔ dzidzɔ hetso aseye le nukunu sia ta
gake ame aɖewo nɔ ameawo dome siwo gblɔ be, “mewɔ nuku be ame sia le gbɔgbɔ vɔ̃wo nyam le amewo me o, elabena exɔ ŋusẽ tso satana, si nye gbɔgbɔ vɔ̃wo ƒe fia la gbɔ!”
ame bubuwo di tso esi be wòana dzesi aɖewo nadze le yame si afia be eyae nye mesia la vavã
yesu dze si nu si nɔ ame siawo katã ƒe susu me eya ta egblɔ be, “ne dukɔ aɖe me tɔwo ma ɖe wo nɔewo ŋu hele aʋa wɔm la, dukɔa agbã, nenema ke nenye be aƒe aɖe me yɔ fũu kple dzre la, mate ŋu anɔ te o
”
nenye be enye nyateƒe abe ale si miegblɔe be satanae le dɔ wɔm le menye be menya eƒe gbɔgbɔ vɔ̃wo ɖa la, aleke eƒe fiaɖuƒe anɔ tee?
eye nenye be satana ƒe ŋusẽe le menye ɖe, nu kae le miawo ŋutɔ miaƒe amewo me? woawo hã tea ŋu nyaa gbɔgbɔ vɔ̃wo ɖa? alo miebu be esia fia kɔtee be satana ƒe gbɔgbɔe le wo mea? mibia wo se kpɔ be miaƒe nya la nye nyateƒe mahã?
azɔ ne mele gbɔgbɔ vɔ̃wo nyam kple mawu ƒe ŋusẽ la, ekema efia be mawufiaɖuƒe la va ɖo mia dome
nenye be ŋusẽtɔ aɖe kpla eƒe aʋawɔnuwo eye wole eƒe fiasã ŋu dzɔm la, eƒe nuwo anɔ dedie
gake ne ame si sẽ ŋu wui va dze edzi eye wòxɔ ŋusẽ le esi la, axɔ eƒe aʋawɔnu siwo ŋu wòle ŋu ɖom ɖo le esi eye wòama eƒe nunɔamesiwo
”ame si mele dzinye o la tsi tre ɖe ŋunye, eye ne ame aɖe mele kpekpem ɖe ŋunye o la, ele nye dɔ me gblẽm nam
”
nenye be wonya gbɔgbɔ vɔ̃ le ame aɖe me la, gbɔgbɔ vɔ̃a nɔa tsatsam nɔa sitsoƒe dim le dzogbe kple teƒe teƒewo
nenye be mekpɔ teƒe aɖeke o la, etrɔna yina ɖe ame si me wòdo go le la me
ne wòkpɔ be wowɔ yeƒe nɔƒe xoxo la wòle dzadzɛ la,
eyina ɖayɔa gbɔgbɔ vɔ̃ adre bubu siwo vɔ̃ɖi wui la wogena ɖe amea me
esia wɔnɛ be ame sia ƒe nɔnɔme gblẽna ɖe edzi wu tsã
”
esi yesu nɔ nya siawo gblɔm la, nyɔnu aɖe si nɔ ameawo dome la do ɣli be, “mawu neyra dawò ƒe ƒodo si me nèmlɔ kple no si nèno
”
yesu ɖo eŋu nɛ be, “enyo gake woayra geɖe wu esia ame siwo sea mawunya la eye wowɔa edzi pɛpɛpɛ
”
esi amehawo le ƒu ƒom ɖe edzi la yesu gblɔ be, “esia nye dzidzime vɔ̃ɖi si le dzesi dim, gake womana dzesi aɖeke tsɔ wu yona ƒe dzesi o
elabena ale si yona nye dzesi na ninivetɔwoe la, nenema ke amegbetɔvi la anye dzesi na dzidzime siae
”
le ʋɔnudrɔ̃ŋkekea dzi la, nyɔnufia si tso seba la atsi tre afia asi dzidzime sia eye wòabu fɔ wo, elabena ezɔ mɔ tso didiƒe aɖe ke va be yease salomon ƒe nufiamenyawo
evɔ ame si de ŋgɔ wu salomon sãa la le afii gake ame ʋee aɖewo koe ɖoa toe
”
ninivetɔwo kura gɔ hã abu fɔ dukɔ sia, elabena woawo la wotrɔ dzime esime yona va gblɔ mawunya na wo, ke ame si kɔ wu yona boo la le afii gake dukɔ sia gbe be yewomaɖo toe o
”
ame aɖeke mesia akaɖi tsɔna ɣlana ɖe nu te o, ke boŋ etsɔnɛ dana ɖe akaɖiti dzi bena wòaklẽ na ame siwo katã le xɔa me
wò ŋkue nye akaɖi na wò ŋutilã
ne wò ŋku dzi kɔ la, wò ŋuti hã akɔ
ke ne ŋku vɔ̃ɖi le asiwò la, mate ŋu akpɔ kekeli la o, elabena ãtsi viviti me
eya ta mikpɔ nyuie bena miagaxe mɔ na kekeli la o
nenye be èkɔ le ɖokuiwò me eye viviti aɖeke mele mewò o la, ekema wò gota gome hã aklẽ abe akaɖi keklẽ gã aɖee wosi ɖe mewò ene
”
esi yesu wu nya siawo gbɔgblɔ nu la, farisitɔ aɖe kpee be wòava ɖu nu le ye gbɔ, ale wòyi ɖe eme hebɔbɔ nɔ kplɔ̃a ŋu
ke esi farisitɔ la kpɔ be yesu meklɔ ŋui gbã hafi be yeaɖu nu o la, eƒe mo wɔ yaa
yesu gblɔ nɛ be, “mi farisitɔwo la, miewɔa nu le gota abe ɖe miedza ene, evɔ miaƒe dzime ya ƒoɖi kpekpekpe, ŋubiabiã kpakple tamesesẽ sɔŋ koe le mia me
mi movitɔwo! menye mawue wɔ nu sia nu godo kple eme oa?
dzadzɛnyenye nyuitɔe nye esi woɖe fia to dɔmenyowɔwɔ me
”
gake mele egblɔm na mi farisitɔwo! togbɔ be mieɖoa ŋku edzi tsɔna miaƒe nukpɔkpɔwo ƒe ewolia nana mawu hã, miedrɔ̃a ʋɔnu dzɔdzɔe o eye mieŋlɔna be be mawu ƒe lɔlɔ̃ li gɔ̃ hã
enyo be miatsɔ miaƒe nukpɔkpɔwo ƒe ewolia aɖo mawu ŋkume, gake mele be miaŋlɔ nu vevi siawo be o
”baba na mi farisitɔwo! elabena mielɔ̃a bubuteƒenɔnɔ le miaƒe ƒuƒoƒewo eye miedina be amewo nado gbe na yewo kple bubu tɔxɛ nenye be miezɔ to ablɔ dzi va yina
le nyateƒe me la ʋunudɔdrɔ̃ sesẽ aɖe le mia lalam
đeko miele abe yɔdo siwo dzi gbe vu tsyɔ ene
amewo va toa mia dzi eye womenya nu dziŋɔ si dzi zɔm wole o
”
agbalẽfialawo dometɔ ɖeka si hã nɔ ameawo dome la yɔe eye wògblɔ nɛ be, “aƒetɔ, le nya si nègblɔ fifi laa me la, edo vlo miawo hã
”
yesu ɖo eŋu nɛ bena, “esia le me vavã elabena nu dziŋɔ siawo le miawo hã lalam, elabena miedina be amewo nanɔ xɔse ƒe agbe ɖe ɖoɖo aɖewo nu, evɔ miawo ŋutɔwo la, mietenɛ kpɔ be yewoawɔ ɖe ɖoɖo siawo dzi o
baba na mi! elabena ɖeko miele abe mia tɔgbui siwo wu nyagblɔɖila siwo nɔ anyi tsã va yi la ene
hlɔ̃dolawo! mieda asi ɖe nu si mia fofowo wɔ la dzi be enyo
nenema ke ko miawo hã miawɔ
”
nu si mawu gblɔ tso mia ŋu la enye be, ‘maɖo nyagblɔɖilawo kple apostolowo ɖe mi
ke miawu ɖewo eye mianya ɖewo de gbe
’
”woatsɔ nya ɖe mi dzidzime sia ŋu be miawoe wu mawu ƒe nyagblɔɖilawo tso keke xexe sia me ƒe gɔmedzedze ke
le nyateƒe me, woabu fɔ mi be miawoe wu ame siwo katã wowu tso abel dzi va se ɖe zakaria, ame si wowu le vɔsamlekpui kple kɔkɔeƒe la dome la dzi
le nyateƒe me la, woatsɔ fɔbubu sia ada ɖe mia dzi
”
baba na mi senyalawo elabena mieɣla nyateƒe la ɖe amewo
esi miawo ŋutɔ miegbe nu le egbɔ ta la, miexea mɔ na ame bubuwo bena womakpɔ mɔ axɔ nyateƒe la dzi ase o
”
esi wòdo go tso afi ma la farisitɔwo kple agbalẽfialawo tsi tre ɖe eŋu vevie, eye wole biabia vovovowo biam
be woalée le eƒe nuƒoƒo me
le ɣeyiɣi siawo katã me la, ameha la dzi ɖe edzi akpeakpewo ale gbegbe be afɔɖoƒe meganɔ anyi o
azɔ etrɔ ɖe eƒe nusrɔ̃lawo ŋu eye wògblɔ na wo be, “mikpɔ nyuie le farisitɔwo kple woƒe alakpanuwɔnawo ŋu
wowɔa nu abe ame nyui ene evɔ wo vɔ̃ɖi ŋutɔ
gake woƒe alakpanuwɔnawo ava dze go gbe ɖeka
ava dze go abe ale si nuʋãnu nana be abolowɔ hona ɖe dzi hlodzoo ene
nu sia nu si miegblɔ le viviti me la, woasee le kekeli me, eye nu si mietsɔ do dalĩ le miaƒe xɔgãwo me la, woaɖe gbeƒãe be ame sia ame nase
”
nɔvi lɔlɔ̃wo, migavɔ̃ na ame siwo di be yewoawu mi o
ŋutilã la koe woate ŋu awu, ke womekpɔ ŋusẽ ɖe míaƒe luʋɔwo ya dzi o
gake magblɔ ame si wòle be miavɔ̃ la na mi; eyae nye mawu ame si si ŋusẽ le be wòate ŋu awu ame atsɔe aƒu gbe ɖe dzomavɔ me
”ho nenie akpakpa atɔ̃ xɔna? menye sidi ʋee aɖe koe oa? woƒe home mede naneke kura o ɖe? gake mawu meŋlɔa wo dometɔ ɖeka pɛ hã be o
mawu nya miaƒe taɖawo ƒe xexlẽme gɔ̃ hã
migavɔ̃ o, elabena miexɔ asi na mawu sãa wu akpakpawo
”
medi be mana kakaɖedzi mi be, nye, ame si tso dziƒo la, made bubu mia ŋu le dutoƒo le mawudɔlawo ŋkume nenye be miawo hã mieʋu menye le anyigba sia dzi abe mia xɔlɔ̃ ene
ke ame si ke gbe nu le gbɔnye le amewo gbɔ la, nye hã magbe nu le eya hã gbɔ le mawudɔlawo ƒe ŋkume
nenye be ame aɖe ƒo nu vɔ̃ɖi le ŋunye la, ɖewohĩ woatsɔe akee, ke ame si agblɔ nya vɔ̃ɖi aɖe ɖe gbɔgbɔ kɔkɔe la ŋu la, womatsɔe akee gbeɖe o
”
nenye be wokplɔ mi va yudatɔwo ƒe amegãwo kple woƒe ƒuƒoƒedzikpɔlawo ŋkume be yewoadrɔ̃ ʋɔnu mi la, migatsi dzi le nu si miagblɔ la ŋu o
gbɔgbɔ kɔkɔe la ŋutɔ ade nya si tututu miagblɔ la nu na mi ne ɣeyiɣia ɖo
”
ame aɖe do ɣli tso ameawo dome gblɔ nɛ be, “aƒetɔ, meɖe kuku na wò gblɔ na nɔvinyeŋutsua be wòama fofonye ƒe nuwo me atsɔ tɔnye nam?”
yesu ɖo eŋu nɛ be, “ŋutsu, ame kae ɖom miaƒe ʋɔnudrɔ̃lae be matso nya sia ƒomevi me?
kpɔ nyuie! mègatsi dzi be yeakpɔ nu si menye tɔwò o
”
azɔ edo lo sia be, “agble nyui aɖe si wɔa nuku la nɔ gatɔ aɖe si
le nyateƒe me, eƒe nukuawo wɔ ale gbegbe be eƒe avawo katã yɔ fũu gba go eye megakpɔ nɔƒe na mamleawo gɔ̃ hã o
ebu ta me le nu si wòawɔ la ŋu vevie,
eye susu aɖe va nɛ mlɔeba
edo ɣli gblɔ be, ‘menya nu si tututu mawɔ, magbã nye ava xoxoawo eye matu esiwo lolo wu la ɖe wo teƒe ale be mate ŋu akpɔ nɔƒe na nye nukuawo katã
eye manɔ anyi agblɔ na ɖokuinye be, “nɔvi, èdzra nuɖuɖu geɖewo ɖo ɖi hena ƒe geɖe siwo gbɔna, eya ta xɔ gbɔgbɔ nãɖe dzi ɖe anyi, ɖu nu, nano nu eye nãɖu agbe nyuie
”
gake mawu gblɔ na kesinɔtɔ sia be, ‘o, wò abunɛtɔ, egbe zã sia me ke woaxɔ wò agbe le asiwò
ke ame ka tɔ nu siwo katã wòdzra ɖo ɖi la azu?”
enye nyateƒe be, ame sia ame si anye kesinɔtɔ le anyigba dzi, ke menye le dziƒo o la, abunɛtɔe
”
yesu trɔ ɖe eƒe nusrɔ̃lawo ŋu eye wògblɔ na wo be, “migatsi dzi le nuɖuɖu kple nudodo alo avɔtata ŋu o,
elabena nu vavãwo le agbeme siwo hiã boo tsɔ wu nuɖuɖu kple nutata
mikpɔ akpaviãwo ɖa, womeƒãa nu o, womeŋea nu o, eye ava ɖeka hã mele wo si be woadzra nuɖuɖu ɖo ɖe eme o, gake wokpɔa woƒe gbe sia gbe nuɖuɖu, elabena mawu ŋutɔ naa nuɖuɖu wo
evɔ miawo la miele vevie na mawu wu xeviwo katã!
” hekpe ɖe esia ŋu la, viɖe kae le dzimaɖeɖitsitsi me? nu nyui kae wòwɔna na ame? đe wòate ŋu adzi wò agbemeŋkekewo ɖe edzi ŋkeke ɖeka? gbeɖe, esia mava eme o
eye nenye be dzimaɖeɖi mate ŋu awɔ nu sue siwo megblɔ va yi o la, viɖe kae wòanye be miatsi dzimaɖeɖi ɖe nu gãwo ŋu?”
mikpɔ dzogbenyawo le baliwo me ɖa
wometrea ɖeti alo lɔ̃a avɔ o, gake salomo ame si nɔ atsyɔ̃ gã me hã ƒe atsyɔ̃ɖoɖo mede seƒoƒo siawo tɔ nu kura o
nenye be mawu taa avɔ na seƒoƒo siwo nɔa agbe ŋkeke ʋee aɖewo ko alea ɖe, miebu be mana avɔtata miawo hã oa?, o mi dzimaxɔsetɔwo!
gawu la, migaɖe fu na mia ɖokuiwo le nuɖuɖu kple nunono ŋuti o, migana esia nakplɔ mi ade nuxaxa me o
mawu ana wo mi
amegbetɔ siwo katã le xexeame la dagbana be yewoakpɔ gbe sia gbe nuɖuɖu, ke mia fofo si le dziƒo nya miaƒe hiahiãwo
ne mietsɔ dziƒofiaɖuƒea me yiyi wɔ miaƒe taɖodzinu gbãtɔe la, mawu ana nu siwo miehiã gbe sia gbe la mi
”
eya ta migavɔ̃ o, mi alẽha sue sia, elabena edzɔ dzi na mia fofo si le dziƒo la ŋutɔ bena wòatsɔ dziƒofiaɖuƒe la na mi
midzra nu siwo le mia si eye miatsɔ ga la ana hiãtɔwo, esia adzi miaƒe fetu si le dziƒo la ɖe edzi
ne miedzra miaƒe kesinɔnuwo ɖo ɖe dziƒo, la fiafitɔ aɖeke mate ŋu afi wo o eye gbagbladza aɖeke hã mate ŋu aɖu wo o
afi si nèdzra wò kesinɔnuwo ɖo la, afi mae wò dzi kple wò susu bliboa nɔna
midzra ɖo eye minɔ klalo na
miaƒe aƒetɔ la ƒe tɔtrɔ gbɔ tso srɔ̃ɖekplɔ̃ɖoƒea
ekema miate ŋu aʋu ʋɔa nɛ nenye be egbɔ va ƒoe
ame siwo katã le klalo na eƒe gbɔgbɔ la, akpɔ dzidzɔ manyagblɔ aɖe, elabena ana ame siawo anɔ kplɔ̃ ŋu eye eya ŋutɔ ado subɔvi ƒe awu aɖo kplɔ̃ ɖe woƒe akɔme be woaɖu nu
mienya ɣekaɣie wòava o, ate ŋu ava le zã ga asieke me loo alo zã titina
gake ne eva ɖo ko, dzi adzɔ eƒe dɔla siwo katã le klalo la
”
ame sia ame anɔ klalo na eƒe vava nenye be wonya ga si me wòle vava ge
đeko wòle abe ale si ame nanɔ ŋudzɔ na fiafitɔ ƒe vava nenye be enya ga si me tututu wòle vava ge ene
eya ta minɔ ŋudzɔ ɣeawo katã ɣi, elabena, nye, mesia la, mava le gaƒoƒo si me ame aɖeke manɔ mɔkpɔm nam o
”
petro biae be, “aƒetɔ, míawo ko nèle nya siawo gblɔm na loo alo ame sia ame
”
aƒetɔ la ɖo ŋu nɛ be, “azɔ ame kae nye xɔnuvi nuteƒewɔla kple nunyala, ame si eƒe aƒetɔ atsɔ ɖo eƒe aƒemetɔwo nu be wòana woƒe nuɖuɖu wo le enaɣi mahã?
eme anyo na dɔla ma ne eƒe aƒetɔ trɔ gbɔ va kpɔ be ewɔ eƒe dɔdeasia
le nyateƒe me la, aƒetɔ la atsɔe aɖo eƒe nuwo katã nu
”
gake nenye be amea gblɔ le eƒe dzi me be, ‘nye aƒetɔ anɔ anyi ɣeyiɣi didi aɖe hafi agbɔ
’ eya ta wòde asi ame siwo wotsɔ de eƒe dzikpɔkpɔ te la ƒoƒo me, eye wòle aha mum la,
eƒe aƒetɔ agbɔ le eƒe manyamanya me eye wòaɖee ɖa le nɔƒe kɔkɔ si wòdae ɖo eye wòadae ɖe ame mawɔnuteƒewo dome
woahe to nɛ vevie hã elabena enya nu si wòle be wòawɔ gake egbe mewɔe o
”
ame si menya be nane si wɔm yele la nye vɔ̃o la ƒe tohehe masesẽ o
ame si si wotsɔ nu geɖe dee la, wodi ŋutete geɖe tso egbɔ elabena nu si wotsɔ de eƒe dzikpɔkpɔ te la sɔ gbɔ
”
” đe meva be made agbe yeye ƒe dzo anyigbadzitɔwo me
ne ɖe mewu dɔ sia nu xoxo la, ne anyo ŋutɔ hafi
tsideta dziŋɔ aɖe le ŋgɔnye, eye anye nu si ate ɖe dzinye va se ɖe esime enu nava yi
”
miebu be ŋutifafae metsɔ va anyigba dzia? gbeɖe, dzre kple domemama boŋ metsɔ vɛ
tso azɔ dzi yina la, ƒomewo me ama, akpa etɔ̃ adze yonyeme, eye akpe eve atsi tre ɖe ŋunye
alo akpa eve adze yonyeme eye akpa etɔ̃ atsi tre ɖe ŋunye
vi kple tɔ ƒe gbe madze gbe dzi o le tanye, nenema ke adika aɖo vinyɔnu kple dadaa dome
eye nenye be lɔ̃xo aɖe aɖo nu nyui aɖe be yeawɔ la, lɔ̃xoayɔvi atu afɔ eme
”
yesu trɔ ɖe ameha la ŋu azɔ eye wògblɔ bena, “ne miekpɔ alilĩkpowo le ƒu ƒom ɖe ɣetoɖoƒe la, miegblɔna be, ‘agbafie le dzadza ge
’ eye wòdzana hã vavã
”
ne anyigbemeya de asi ƒoƒo me la miegblɔna be, ‘egbe la ŋdɔ le ʋuʋu ge sesĩe
’ eye esia hã vaa eme
mi alakpanuwɔlawo! mienya be tsi le dzadza ge alo ŋdɔ le ʋuʋu ge to ŋkuléle ɖe yame ŋu me
gake miegbe be yewomalé ŋku ɖe ʋunyaʋunya gã si gbɔna la ƒe dzesi si ƒo xlã mi la ŋu o
nu ka tae wòle be miagbe be yewomakpɔ nu si nyo la na mia ɖokuiwo o?”
nenye be ame aɖe tsɔ nya ɖe ŋuwò eye nèkpɔe le mɔdzi wòyina ʋɔnu kple wò nya la, tɔe eye nãlé avu le mi kplii dome
ne menye nenema o la, ʋɔnudrɔ̃la ade wò mɔ
eye ne wode wò mɔ la, ãnɔ afi ma va se ɖe esime nãxe fe siwo katã nènyi la wòavɔ keŋkeŋ
”
le ɣemaɣi me la, ame aɖewo gblɔ ale si pilato na be wowu yudatɔ aɖewo siwo tso galilea le esime wonɔ vɔ sam na mawu le gbedoxɔ me le yerusalem la nɛ
yesu trɔ bia ameawo be, “đe miebu be ame siwo wowu la ƒe nu vɔ̃wo sɔ gbɔ wu galileatɔ bubuwo tɔ tae wowu wo ɖoa?
gbeɖe, mele eme nenema o! miawo hã minya be yewoatsrɔ̃ alea ke, nenye be miegbe be yewomele nu vɔ̃ wɔwɔ dzudzɔ ge adze mawu yome o
”
aleke miebu tso ame wuienyi siwo dzi silɔm gbetakpɔxɔ la mu dze woku la ŋu? woawoe nye nu vɔ̃ wɔla gãtɔwo wu le yerusalem mahã?
gbeɖe, menye woawoe o
miawo hã miatsrɔ̃ nenye be miegbe be yewomadzudzɔ nu vɔ̃ wɔwɔ o
”
azɔ yesu yi dzi do lo sia be, “ŋutsu aɖe do kutsetseti aɖe ɖe eƒe abɔ me, eye wòvaa atia te edziedzi be yeakpɔ be etse ku aɖe mahã, gake mekpɔa kutsetse aɖeke le edzi o
mlɔeba la, egblɔ na abɔdzikpɔla be nelã atia ƒu anyi
egblɔ kpe ɖe eŋu dzikutɔe be, ‘melala ʋuu ƒe etɔ̃ sɔŋ gake ati sia metse ku ɖeka pɛ hã kpɔ o! nu ka ta magana wòanɔ te? mate ŋu ado nuku bubu ɖe teƒe si wòxɔ la ɖe?”
”abɔdzikpɔla la ɖo eŋu nɛ be, ‘aƒetɔ, na wòaganɔ anyi ƒe ɖeka kpɔ
matrɔ asi le eŋu nyuie agbugbɔ aɖu ado ɖe ete
nenye be etse ku la, enyo, ke ne metse ku o la malãe, ƒu anyi
’”
gbe ɖeka esi yesu nɔ nu fiam le yudatɔwo ƒe ƒuƒoƒe le sabat ŋkekea dzi la,
ekpɔ nyɔnu aɖe si nɔ dɔ lém vevie ƒe wuienyi sɔŋ
dɔléle la na be wòxa gobaa ale be mate ŋu adzɔ ɖe tsitre nu o
yesu yɔe va eɖokui gbɔe eye wògblɔ nɛ be, “nyɔnu èvo tso wò dɔléle la si me!”
azɔ eka asi eŋu eye enumake nyɔnua ƒe dɔa vɔ nɛ eye wòdzɔ ɖe tsitre ka
nyɔnua kpɔ dzidzɔ ale gbegbe be wòda akpe hekafu mawu!
yudatɔwo ƒe kplɔla si nɔ ƒuƒoƒe ma dzi kpɔm la do dziku vevie le nu si yesu wɔ la ta elabena eyɔ dɔ na nyɔnua le sabat ŋkekea dzi
edo ɣli gblɔ na ameha la be, “ŋkeke ade sɔŋ le kɔsiɖa ɖeka me esiwo dzi woawɔ dɔ le, esiae nye ŋkeke siwo dzi wòle be nãva woayɔ dɔ wò, ke menye le sabat ŋkeke dzi o!”
yesu ɖo eŋu bena, “mi alakpanuwɔlawo! đe mieɖea ka miaƒe nyiwo le woƒe kpowo me le sabat dzi eye miekplɔawo yina ɖanaa tsi wo wonona oa? esia hã nye dɔwɔwɔ le sabat ŋkekea dzie
ke nu vɔ̃ wònye nye ya mewɔ, be meɖe ga yuda nyɔnu sia si satana bla ƒe wuienyi sɔŋ la?”
eƒe nya siawo na be ŋu kpe eƒe futɔwo katã eye ame sia ame kpɔ dzidzɔ le nukunu gã siwo katã wòwɔ la ta
azɔ egade asi nufiafia amewo me le mawufiaɖuƒe la ŋuti
ebia wo be, “aleke mawufiaɖuƒe la le? nu ka ŋue míate ŋu atsɔe asɔ ɖo?
ele abe atiku sue aɖe si wodo ɖe agble me ene
atiku sia tsi kabakaba heva zu ati kɔkɔ aɖe eye wòɖe alɔwo fũu eye xeviwo va wɔ atɔ ɖe wo me
”
egabia ake be, ‘nu ka ŋu matsɔ mawufiaɖuƒe la asɔ ɖo?
eɖi nuʋãnu si nyɔnu aɖe tsɔ de abolomɔ me eye wòwɔ dɔ to abolomɔ blibo la me va se ɖe esime wòʋã nyuie
azɔ yesu nɔ tsatsam le du kple kɔƒewo me nɔ nu fiam amewo, ke ekpɔ egbɔ be yenɔ tetem ɖe yerusalem ŋu
ame aɖe va egbɔ va biae be, “aƒetɔ, ame ʋee aɖewo koe le ɖeɖe kpɔ gea?” eɖo eŋu na wo be, “
miʋli be miage ɖe eme to agbo bii la me, elabena ame geɖewo adi be yewoage ɖe eme, ke mele gblɔm be womate ŋui o
nenye be aƒetɔ tsi tre hetu ʋɔa eye mietsi tre ɖe egodo, de asi eƒoƒo me hele gbɔgblɔm be, ‘aƒetɔ, ʋu ʋɔa na mi
’“ke aɖo eŋu na mi be, ‘nyemenya mi kple afi si mietso o
’”
miawo miaɖo eŋu nɛ be, ‘mi kpli wò míede asi agba ɖeka me ɖu nu kpɔ eye nèfia nu le miaƒe ablɔwo dzi hã kpɔ
’”
ke agaɖo eŋu na mi be, ‘megblɔe na mi be, nyemenya mi o
miate ŋu ava me o, elabena nu vɔ̃ wɔlawo mienye
midzo le afi ma
’”
miafa avi aɖu aɖukli le esime miele tsitre ɖe xexe le abraham, isak, yakob kple nyagblɔɖila siwo katã le mawufiaɖuƒea me la kpɔm ɖo ɖa
amewo atso xexeame ƒe dzogoe eneawo katã me ava nɔ woƒe nɔƒewo le afi sia
mina nya sia nanɔ susu me na mi be, ame siwo womebuna ɖe naneke me fifia o la, axɔ bubu gã aɖe le dziƒo, eye ame siwo nye ame ŋkutawo le afi sia la, womabu wo ɖe naneke me le afi ma o
”
le ɣeyiɣi sia me la, farisitɔ aɖewo va gblɔ nɛ be, “ne èdi be yeatsi agbe la, ekema dzo le afi sia elabena fia herodes le diwòm be yeawu
”
yesu ɖo eŋu na wo be, “miyi ɖagblɔ na ayetɔ ma bena manɔ gbɔgbɔ vɔ̃wo nyanya dzi, eye mawɔ nukunu geɖewo, ayɔ dɔ amewo egbea kple etsɔ
ke le ŋkeke etɔ̃a gbe la, mãwu nye dɔ nu eye maɖo afi si yim mele
ẽ, egbea, etsɔ kple ŋkeke si akplɔe ɖo la, mãwu nye dɔ nu! elabena menyo be mawu ƒe nyagblɔɖila aɖeke naku ɖe afi aɖeke tsɔ wu yerusalem o
” o, yerusalem, yerusalem! du si me tɔwo wua nyagblɔɖilawo eye woƒua kpe ame siwo woɖo ɖa be woakpe ɖe wo ŋu la
zi geɖe la, medina vevie bena maƒo mia viwo nu ƒu abe ale si koklonɔ ƒoa viawo nu ƒui ɖe eƒe aʋala te ene, gake mieɖe mɔ nam o
fifia miaƒe aƒee ma zu aƒedo
miegale kpɔnye ge o, va se ɖe esime miado dzaa nam agblɔ be, ‘woayra ame si gbɔna le aƒetɔ la ƒe ŋkɔ me
’”
gbe ɖeka le sabat dzi, yesu yi nuɖuƒe le farisitɔwo ƒe amegã aɖe ƒe aƒe me, eye wonɔ ŋku lém ɖe eŋu vevie
afi ma ŋutsu aɖe si nɔ tetedɔ lém la dze ŋgɔe
ke yesu bia farisitɔ kple senyala siwo nɔ tsitre ɖe afi ma be, “ele se nu be woada gbe le ame ŋu le sabat ŋkekea dzia?”
womeɖo biabia la ŋu nɛ o, ale yesu lé dɔnɔa ƒe alɔnu eye woda gbe le eŋu
emegbe la, eɖe mɔ nɛ wòdzo
yesu gatrɔ ɖe ameawo ŋu bia wo be, “mia dometɔ kae mewɔa dɔ le sabat ŋkeke dzi o
nenye be evia alo eƒe nyi ge dze do me le sabat ŋkekea dzi ɖe, meɖenɛ enumake oa?”
ameawo mete ŋu ɖo biabia sia hã ŋu nɛ o
yesu kpɔ be ame siwo katã wokpe be woava ɖu nua nɔ didim vevie be yewoanɔ kplɔ̃a ta
le esia ta exlɔ̃ nu wo gblɔ be,
“nenye be wokpe wò ɖe srɔ̃ɖekplɔ̃ ŋu la, mègaʋli bena yeanɔ kplɔ̃ta o, elabena ne ame ŋkuta aɖe si ŋu bubu le wu wò la va la,
ne edzɔ nenema la ame, si kpe wò la akplɔe va afi si nènɔ eye wòagblɔ na wò bena, “tso nãtsɔ wò nɔƒe na ame sia
’ esia ana be ŋu akpe wò, eye nãyi aɖanɔ zikpui sia zikpui si le kplɔ̃a ƒe nuwuwu lɔƒo la dzi
”
nu si boŋ wòle be nãwɔ enye esi, yi ɖanɔ teƒe aɖe le kplɔ̃a ƒe nuwuwu, eye ne ame si kpe wò ŋutɔ kpɔ wò la, ava gblɔ na wò be, ‘nɔvi, míegblẽ nɔƒe nyui aɖe ɖi na wò!’ ale wòade bubu ŋuwò le ame siwo katã wòkpe la ŋkume
ame sia ame si dina be ye ŋutɔ yeade bubu ye ɖokui ŋu la, woabɔbɔe ɖe anyi, eye ame si abɔbɔ eɖokui la, woade bubu eŋu
”
azɔ etrɔ ɖe ame si kpee ɖe kplɔ̃ ŋu la gbɔ gblɔ nɛ be, “ne èɖo kplɔ̃ la megakpe xɔ̃wòwo, nɔviwòwo kple wò ƒometɔwo kple kesinɔtɔwo o
elabena woawo hã ava kpe wò ɖe kplɔ̃ ŋu emegbe
boŋ la, kpe ame dahewo, tekunɔwo, lãmetututɔwo kple ŋkunɔwo
ekema le ame dzɔdzɔewo ƒe tsitretsitsi ŋkekea dzi la, mawu ŋutɔ axe fe na wò be èwɔ dɔmenyo na ame siwo mate ŋu aɖo eteƒe na wò o
”
ŋutsu aɖe si nɔ kplɔ̃a ŋu kple yesu la se nya siwo katã wògblɔ, ale wògblɔ na yesu be, “mɔnukpɔkpɔ gã blibo ka wòanye be ame nakpɔ mɔ age ɖe mawufiaɖuƒe la me!”
yesu ɖo eƒe nya la ŋu nɛ be, “ŋutsu aɖe ɖo kplɔ̃ gã aɖe eye wòkpe ame geɖewo
esi nu sia nu sɔ gbe vɔ be wɔnawo nadze egɔme la, edɔ eƒe subɔvi ɖe ame siwo wòkpe la gbɔ be wòaɖayɔ wo vɛ
gake ame sia ame de asi taflatsɛdodo me esi subɔvi la yi
ame ɖeka do taflatsɛ be yeƒle anyigba aɖe eye yedi be yeayi aɖalé ŋku ɖe eme eya ta yemate ŋu ava o
bubu hã do taflatsɛ be, yeƒle nyitsu ewo be woawɔ dɔ le yeƒe agble me eya ta yeyina wo do ge akpɔ
ame bubu hã gado taflatsɛ be nyitsɔ laa ko yeɖe srɔ̃ eya ta yemate ŋu agble nyɔnua ɖi ava o
”
subɔvi la trɔ va gblɔ nya siwo ameawo gblɔ la na eƒe aƒetɔ
dɔme ve aƒetɔa ŋutɔ eya ta edɔ eƒe subɔvi la wòyi dua ƒe ablɔwo dzi kple kpɔdomeewo ɖayɔ nubialawo, tekunɔwo, lãmetututɔwo kple ŋkunɔwo va kplɔ̃a ŋui
togbɔ be wòwɔ esia hã la, teƒe ganɔ kplɔa ŋu ko
”
aƒetɔ la gagblɔ na subɔvia be, “enyo, yi dua ƒe mɔ gãwo dzi, kple kpɔwo godo eye naƒoe ɖe ame siwo katã nakpɔ la nu bena woava, be aƒea me nayɔ
elabena ame siwo katã mekpe gbã la ƒe ɖeke maɖɔ nu siwo meɖa na wo la ƒe ɖeke kpɔ o
”
ame geɖe ŋutɔ nɔ yesu yome nɔ yiyim
ale wòtrɔ ɖe wo ŋu hegblɔ na wo be
“ame si di be yeanɔ yonyeme la, ele nɛ be wòalɔ̃m wu fofoa, dadaa, srɔ̃a, viawo, nɔvia ŋutsu alo nɔvia nyɔnu
ẽ, le nyateƒe me ele nɛ be wòalɔ̃m wu eya ŋutɔ ƒe agbe gɔ̃ hã, ne menye nenema o la, mate ŋu anye nye nusrɔ̃la o
ame si matsɔ eƒe atitisoga akplɔm ɖo o la, mate ŋu anye nye nusrɔ̃la o
”
“ne ame aɖe be yeanɔ yonyeme la, ele be wòabu eŋuti kpɔ nyuie hafi
ame kae aɖo be yeatu xɔ ke mawɔ akɔnta tso ga home si wòagblẽ la ŋu eye wòakpɔe ɖa be ga si le ye si la ade xɔa tutu nu o mahã?
ne mewɔ nenema o, wòɖo xɔa ƒe gɔmeɖokpewo la, akpɔe be ga megale ye si yeayi etutu dzi o
ale amewo katã akoe!”
woaɖu fewu hã le eŋu be, ‘mikpɔ ame ma ɖa! eyae dze xɔ ma tutu gɔme gake mete ŋu wu enu hafi ga vɔ le esi o
’
”alo fia kae atso kpla ko ayi aʋa ke mayɔ eƒe aɖaŋudelawo be woawɔ akɔnta le futɔwo ƒe agbɔsɔsɔ ŋu akpɔe ɖa be yeƒe asrafo akpe ewo ate ŋu aɖu futɔwo tɔ akpe blaeve dzi o?
nenye be wòakpɔe be yeƒe asrafowo mate ŋu aɖu dzi o la, adɔ ame ɖo ɖe futɔwo gbɔ be wòawɔ ŋutifafa kple wo hafi woava ɖo eƒe du gbɔ
ale ame aɖeke mate ŋu anye nye nusrɔ̃la o, negbe ɖe wònɔ anyi gbã, bu eƒe kesinɔnuwo katã ŋu eye wògbe nu le wo gbɔ ɖe tanye hafi!
”ŋudɔwɔnu kae dze, si bu eƒe vivi la ganye?
dze si bu eƒe vivi la meganyo na naneke o, menyo na aɖudodo gɔ̃ hã o
đeko wòle be woatsɔe aƒu gbe
miɖo to nyuie, nenye be miedi be yewoase nu si mewɔnɛ la gɔme
”
dugadzɔla mawɔnuteƒewo kple nu vɔ̃ wɔla adodoewo va ɖoa to yesu ƒe mawunya zi geɖe
esia na farisitɔwo kple agbalẽfialawo galĩ liʋiliʋĩ geɖe le yesu ŋu elabena wobu be edea ha kple nu vɔ̃ wɔla siwo nye ame ɖigbɔ̃wo, heɖua nu kpli wo gɔ̃ hã
esia na be yesu do lo sia na wo be,
“nenye be alẽ alafa ɖeka le asiwò eye ɖeka tra mɔ yi gbeme hebu ɖe magblẽ blaasieke-vɔ-asieke mamlɛa ɖe gbea dzi aɖadi ɖeka ma va se ɖe esime nèke ɖe eŋu oa?
eye nenye be èkpɔe la, ãkɔe ɖe abɔta kple dzidzɔ manyagblɔ aɖe ayi aƒee
ne èɖo aƒe la, ãyɔ wò aƒelikawo kple xɔlɔ̃wo be woava kpɔ dzidzɔ kple ye elabena èkpɔ wò alẽ si bu la
”nenema kee dziƒonɔlawo akpɔ dzidzɔ le nu vɔ̃ wɔla ɖeka pɛ si dzudzɔ nu vɔ̃ wɔwɔ la ŋu tsɔ wu ame blaasieke-vɔ-asieke siwo mehiã na dzimetɔtrɔ o
”
mise lododo sia hã ɖa
klosaloga ewo nɔ nyɔnu aɖe si eye wòbu ga vevi siawo dometɔ ɖeka
đe nyɔnu sia masi akaɖi adi ga la le eƒe aƒe ƒe dzogoewo katã me kple ɣaɣlaƒewo katã va se ɖe esime wòkpɔe oa?
eye ne ekpɔe ɖe, mayɔ eƒe aƒelikawo kple exɔlɔ̃wo be woava akpɔ dzidzɔ kpli ye oa?
nenema kee mawudɔlawo kpɔa dzidzɔe nenye be nu vɔ̃ wɔla ɖeka dzudzɔ nu vɔ̃ wɔwɔ
”
yesu yi edzi gblɔ be, “viŋutsu eve nɔ ŋutsu aɖe si
gbe ɖeka la, suetɔ va gblɔ na fofoa be, ‘medi be nãtsɔ domenyinu si le tɔnye zu ge la nam fifia, nyemate ŋu alala va se ɖe esime nãku hafi o
’ fofoa lɔ̃ ɖe eƒe nya la dzi eye wòma eƒe nuwo me hetsɔ etɔ nɛ
le ŋkeke ʋee aɖewo megbe la, ɖevi suetɔ ƒo eƒe nuwo katã nu ƒu eye wòdzo yi du didi aɖe me
egblẽ eƒe ga katã le afi ma le gbolowo yomenɔnɔ kple agbe kɔkɔ ɖuɖu me
esime ga vɔ le esi teti ko la, dɔ dziŋɔ aɖe to le anyigba ma dzi, ale dɔ de asi ewuwu me
eya ta eɖe kuku na agbledela aɖe be wòaxɔ ye yeanɔ eƒe hawo dzi kpɔm nɛ
dɔ wu ɖekakpui sia ale gbegbe be nu siwo hawo ɖuna la dzroe be wòaɖu elabena mekpɔa naneke ɖuna o
”
eyi eɖokui me eye wògblɔ be, ‘a, subɔvi siwo le fofonye ƒeme gɔ̃ hã kpɔa nu ɖuna wòsua wo nyuie eye ɖe gakpɔtɔna gɔ̃ hã, ke nye ya mele afii le kukum le dɔwuame ta!”
mayi aƒe aɖagblɔ na fofonye be, “fofo, mewɔ nu vɔ̃ ɖe dziƒo kple ŋutiwò,
eye nyemegadze be nãyɔm be viwò o, meɖe kuku xɔm abe wò subɔviwo dometɔ ɖeka ko ene
”
”ale wòtrɔ ɖo ta aƒe
hafi wòaɖo aƒea me la, fofoa kpɔe le adzɔge ɖaa wògbɔna
” eƒe dɔme trɔ ɖe eŋu ale wòƒu du heyi ɖawɔ atuu nɛ hegbugbɔ nu nɛ
”đevia gblɔ na fofoa be, ‘fofo, meɖe kuku mewɔ nu vɔ̃ ɖe dziƒo kple ŋuwò, eye nyemegadze be manye viwò o
’ ”
gake fofoa gblɔ na eƒe subɔviwo be, ‘miyi ɖatsɔ awu nyuitɔ si le aƒea me la vɛ míado nɛ kaba! ne miatsɔ asigɛ kple afɔkpa va do nɛ
miwu nyivi dami si le nyikpoa me hã
ele be míaɖo kplɔ̃ gã aɖe akpɔ dzidzɔ
elabena vinye sia ku eye wògagbɔ agbe
ebu eye megakpɔe
’ kplɔ̃ɖoɖoa kple dzidzɔkpɔkpɔ dze egɔme enumake
”
le ɣeyiɣi siawo katã me la, nɔvia tsitsitɔ ya nɔ dɔ wɔm le agble me
esi wòtrɔ gbɔna va aƒe me la, ese ʋuƒoƒo kple hadzidzi ƒe ɖiɖi le aƒea me,
ale woyɔ subɔvi ɖeka hebiae be, nu kae le edzi yim le aƒea me?
subɔvi la ɖo eŋu nɛ be, ‘nɔviwòe gbɔ, eye fofowò wu nyivi si míele nuɖuɖu namii be wòada ami la, heɖo kplɔ̃ gã aɖe be woatsɔ do dzidzɔe ɖe eŋu be etrɔ gbɔ dedie
’”
dɔme ve viŋutsuvi tsitsitɔ la ŋutɔ eya ta egbe be yemage ɖe aƒea me o
fofoa yi ɖaɖe kuku nɛ be wòage ɖe aƒea me
gake via gblɔ nɛ be, ‘mewɔ dɔ na wò kple nye ŋutetewo katã ƒe geɖe
nyemegbe dɔ na wò zi ɖeka pɛ hã kpɔ o, ke mèna gbɔ̃vi ɖeka tetim kpɔ be matso ne nye kple xɔ̃nyewo miaɖa nu aɖu akpɔ dzidzɔ o
gake esi viwò sia yi ɖagblẽ wò ga ɖe gbolowo ŋu trɔ gbɔ la, èwu nyivi damitɔ kekeake si le mía si la tsɔ ɖo kplɔ̃e nɛ
’”
fofoa gblɔ nɛ be,“kpɔɖa, vinye lɔlɔ̃a, nye kpliwò míeli xoxoxo
nu sia nu si le asinye la tɔwòe
gake enyo be míakpɔ dzidzɔ, elabena nɔviwòe
azɔ eku eye wògagbɔ agbe, ebu eye mĩegafɔe
”
yesu do lo sia na eƒe nusrɔ̃lawo be, “kesinɔtɔ aɖe xɔ gakɔntametola aɖe be wòakpɔ eƒe ganyawo dzi nɛ
ke eteƒe medidi o la, eva se be gakɔntametolaa nye ame fiti aɖe ŋutɔ
”le esia ta kesinɔtɔ la yɔe gblɔ nɛ be, ‘nya kawoe nye esiawo mese le ŋuwò be èle nye nuwo fim? wɔ akɔnta le ga siwo katã nèxɔ la ŋu nam, elabena tso egbea dzi la menya wò le dɔ me
’
”gakɔntametola la yi ta me sẽe eye wòbia eɖokui be, ‘nu ka mawɔ fifia? wonyam le afi sia, evɔ ŋusẽ hã mele ŋunye be mayi aɖawɔ dɔ sesẽ aɖeke o, eye nyemate ŋu abia nu hã o elabena esia aɖe dzinye kpɔtɔ akpa
menya nu si mawɔ! ele be madi xɔlɔ̃wo fũu, esiwo gbɔ maɖu nu le ne medzudzɔ dɔa
’”
ale wòyɔ eƒe aƒetɔ ƒe fenyilawo ɖeka ɖekae
ebia gbãtɔ be, ‘ho neni ƒe fe nènyi le nye aƒetɔ ŋu?
eɖo eŋu be, “amitimi kilolita etɔ̃”
“gakɔntametola gblɔ nɛ be, ‘tsɔ wò fegbalẽ gbãtɔ, nɔ anyi kaba eye nãtrɔe wòazu kilolita ɖeka kple afã
’”
tete wòbia ame evelia be, ‘fe nenie wò ya nènyi?’ “eɖo eŋu be, wɔ memi kilolita blaetɔ̃-vɔ-atɔ̃
” egblɔ nɛ be, ‘tsɔ wò fegbalẽ eye nãŋlɔ kilolita blaetɔ̃
”aƒetɔ la kafu nuteƒemawɔla sia le eƒe aɖaŋudzedze ta
eye enye nyateƒe be ame siwo le xexe sia me la dze aye le nu madzɔmadzɔ wɔwɔ me tsɔ wu ame siwo vɔ̃a mawu
”
mele egblɔm na mi be mitsɔ anyigbadzinu madzɔmadzɔwo dze xɔlɔ̃woe na mia ɖokui, ne wo nu va yi vɔ la, woaxɔ mi ɖe aƒe mavɔ la me
”
ame si te ŋu wɔ nuteƒe le nu suetɔ me la, ate ŋu awɔ nuteƒe le nu geɖewo hã me, eye ame si nye nu madzɔmadzɔ wɔla le nu suetɔ me la, anye nu madzɔmadzɔ wɔla le nu geɖewo hã me
ne amewo mekana ɖe mia dzi ɣeaɖekeɣi le xexemekesinɔnuwo ŋuti o la, ame kae atsɔ dziƒo nu xɔasi vavãwo ade mia si?
eye nenye be mieɖia anukware le ame bubuwo ƒe nu siwo wotsɔ de mia si me o la, aleke wɔ woatsɔ gã si nye wò ŋutɔ tɔwò la ade asi na wò? ”
ame aɖeke mate ŋu asubɔ aƒetɔ eve o
agbe nu le ɖeka gbɔ eye wòatsɔ nyateƒetoto kple lɔlɔ̃ na evelia
miate ŋu asubɔ mawu kple ga o
”
farisitɔ siwo lɔ̃a ga vivivo la se nya siawo katã eye woɖo hehe ɖe yesu ta
yesu gblɔ na wo be, “miewɔa mia ɖokuiwo abe ame kɔkɔe deblibowo ene le amewo ƒe ŋkume, gake mawu nya miaƒe dzimesusu vɔ̃ɖiwo
” miaƒe alakpanuwɔwɔ na be amewo tsɔa bubu na mi, gake enye ŋunyɔnu le mawu ƒe ŋkume
hafi yohanes mawutsidetanamela nadze mawunya gbɔgblɔ gɔme la, mose ƒe sewo kple nyagblɔɖilawo ƒe gbedeasiwo koe kplɔa mi
gake yohanes tsɔ nyanyui sia vɛ be, mawufiaɖuƒe la gbɔna kpuie
eye fifia la, ame geɖe ŋutɔ le ʋiʋlim vevie be yewoage ɖe eme
gake esia mefia be sea ƒe ŋusẽ dzi ɖe kpɔtɔ le mɔ aɖeke nu o
ŋusẽ gale eŋu eye wòle te sesĩe abe dziƒo kple anyigba ene
”eya ta ne ame aɖe gbe srɔ̃a eye wòɖe nyɔnu bubu la, ewɔ ahasi, eye ame si hã ɖe nyɔnu si ŋu woɖe asi le la hã wɔ ahasi
”
yesu do lo sia be, “ŋutsu kesinɔtɔ aɖe nɔ anyi, ame sia doa awu xɔasiwo eye wònɔa dzidzɔkpɔkpɔ dzi gbe sia gbe
ŋutsu dahe aɖe si ŋkɔe nye lazaro, ame si ƒe ŋuti yɔ fũu kple abiwo eye wònye nubiala la va mlɔa kesinɔtɔ sia ƒe agbo nu
emlɔ afi sia henɔ mɔ kpɔm be nuɖuɖu kakɛ aɖe ava ka ye si tso kesinɔtɔ la ƒe nuɖukplɔ̃ dzi
avuwo va nɔa eƒe abiwo me ɖuɖɔm le agboa nu
mlɔeba la lazaro nubiala la va ku eye mawudɔlawo va kɔe yi abraham gbɔ afi si ame dzɔdzɔewo nɔna
kesinɔtɔ la hã ku mlɔeba eye woɖii
eƒe lũʋɔ yi ɖe dzomavɔ me
esi wònɔ fu kpem le afi ma la, ekpɔ lazaro ɖaa le abraham gbɔ
”edo ɣli sesĩe be, ‘fofo abraham, kpɔ nye nublanui! dɔ lazaro ɖa be wòade eƒe asibidɛ tsi me atsɔ ge ɖe nye aɖe dzi be nye dzi nafa vie, elabena nye veme ƒu kplakplakpla le dzo gã sia me
’”
gake abraham gblɔ nɛ be, ‘ŋutsu, ɖo ŋku edzi bena le wò agbeme ŋkekewo me la, èkpɔ nu sia nu si nèdi, ke naneke menɔ lazaro ya si o
ale le afi sia la, ekpɔ akɔfafa, ke wò ya èle vevesese me
hekpe ɖe esia ŋu la, ʋe gã aɖe le mí kpli wò dome, ale be ne ame aɖe be yeatso afii ava mia gbɔ la, ʋe la gbɔ ko wòava se eye ame aɖeke hã mate ŋu atso mia gbɔ ava mía gbɔ o
’”
ale kesinɔtɔ la gblɔ be, ‘fofo abraham, ekema dɔ lazaro ɖe fofonye ƒeme
elabena nɔviŋutsu atɔ̃ bubuwo gale megbea bena wòagbe nya na wo tso agbe si ƒomevi wole la ŋu be ne woawo hã va ku la, womava dzomavɔ sia me o
’
”abraham ɖo eŋu be, ‘mose kple nyagblɔɖilawo le wo gbɔ, woaɖo to woawo
”egblɔ be, ‘ao, fofo abraham, nenye be ame aɖe atso ame kukuwo dome ayi wo gbɔ la, woatrɔ dzime
”egblɔ nɛ be, ‘nenye be womaɖo to mose kple nyagblɔɖilawo o la, ne ame aɖe fɔ tso ame kukuwo dome gɔ̃ hã la, mate ŋu aƒoe ɖe wo nu woaxɔe o
’”
gbe ɖeka la, yesu gblɔ na eƒe nusrɔ̃lawo be, “tetekpɔ ava mia dzi ɖaa be miawɔ nu vɔ̃ gake baba na ame si ate nɔvia kpɔ
”
enyo nɛ be woatsɔ kpe gã aɖe atsi ɖe kɔ nɛ, eye woatsɔe ƒu gbe ɖe atsiaƒu me wu esi wòaɖia ɖevi sue siawo dometɔ ɖeka nu wòawɔ nu vɔ̃
eya ta minɔ ŋudzɔ
“ne nɔviwò wɔ nu vɔ̃ la, ka mo nɛ eye ne etrɔ le eƒe dzime la, tsɔe kee
ne èda vo ɖe ŋuwò zi adre le ŋkeke ɖeka dzi eye wòva zi adre va gblɔ be, ‘metrɔ dzime la, ekema tsɔe kee
”
le ɣebubuɣi la, apostoloawo gblɔ na aƒetɔ la be, “míedi be míaƒe xɔse nasẽ ŋu ɖe edzi
fia nu si míawɔ la mí
”
yesu ɖo eŋu na wo be, “nenye be xɔse le mia si lolo abe kutsetse suetɔ kekeake ene la, ate ŋu ana be miaɖe gbe na ati gã sia be neho yi ɖadze ƒu me eye wòawɔ miaƒe gbe dzi
”
mia dometɔ ka ƒe dɔla anɔ agble ŋlɔm alo le alẽ kplɔm eye wòtrɔ tso agble va aƒe me eye wòagblɔ na dɔla be, ‘va nɔ anyi eye naɖu nu?
ke magblɔ nɛ boŋ be, ‘wɔ nye fiẽnuɖuɖu, dzra ɖokuiwò ɖo eye nãva subɔm le nye kplɔ̃ ŋuti maɖu nu eye mano nu, le esia megbe wò hã nãɖu nu, nãno nu oa?
đe wòada akpe na dɔla la elabena ewɔ nu si wogblɔ nɛ be newɔa?
alea kee nenye be mieɖo tom la, mele be miabu be, ele be makafu mi o, elabena miaƒe dɔdeasi ko miewɔ!”
esi wonɔ woƒe mɔzɔzɔ dzi ɖo ta yerusalem la, wova ɖo galilea kple samaria ƒe liƒo dzi
woge ɖe kɔƒe aɖe me eye le afi ma la, wokpɔ kpodɔléla ewo wonɔ tsitre ɖe adzɔge nɔ ɣli dom be,
” aƒetɔ yesu, kpɔ nublanui na mí”
yesu trɔ kpɔ wo hegblɔ na wo be, “miyi ɖe osɔfowo gbɔ miatsɔ mia ɖokuiwo fia be yewo ŋuti kɔ!” esi wonɔ mɔa dzi yina la, wokpɔe be kpodɔ la bu le yewo ŋu
wo dometɔ ɖeka trɔ va yesu gbɔ kple dzidzɔ henɔ ɣli dom be, “woakafu mawu, elabena nye lãme sẽ
”
edze klo ɖe yesu ƒe akɔme le anyigba eye wòda akpe nɛ le esi wòyɔ dɔe ta
ame sia nye samariatɔ, ame siwo womebuna ɖe naneke me o
yesu biae be, “menye ŋutsu ewo ŋue meda gbe le oa? asieke mamleawo ya ɖe?
nu ka ta wònye amedzro sia koe trɔ va be yeakafu mawu?”
yesu gblɔ na ŋutsua be, “tso nãdzo, wò xɔsee da gbe le ŋuwò
”
gbe ɖeka la, farisitɔwo va bia yesu be “ɣekaɣie mawufiaɖuƒea le egɔme dze ge?” yesu ɖo eŋu be, “mawufiaɖuƒea mava kple dzesi siwo miakpɔ kple ŋku o
miate ŋu agblɔ be, edze egɔme tso afi sia alo dukɔ la ƒe akpa kemɛ o
elabena mawufiaɖuƒe la le mía dome xoxo
”
emegbe la, yesu gaƒo nu le nu sia ŋu na eƒe nusrɔ̃lawo be, “ɣeyiɣi aɖe gbɔna esi miadim be manɔ mia gbɔ ŋkeke ɖeka pɛ ko
gake nyemanɔ anyi o
”
amewo ava gblɔ na mi be metrɔ gbɔ eye mele afii alo afi mɛ
migaxɔ wo dzi se o, eye migayi be yewoadim o
”
elabena ne matrɔ gbɔ la, mianya kokoko
nye tɔtrɔ gbɔ adze nyuie abe ale si dzi kea dzo le alilĩkpowo mee ene, be ame sia ame nakpɔe
gake gbã la, ele be makpe fu vevie eye dukɔ blibo sia nagbe nu le gbɔnye
”
hafi matrɔ agbɔ la, xexeame anɔ abe ale si wònɔ le noa ŋɔli pɛpɛpɛ ene
amewo nɔ nutsu ɖum, nɔ srɔ̃ ɖem eye agbe vivi ɖuɖu nɔ edzi vevie va se ɖe esime noa ge ɖe eƒe aɖakaʋu la me eye tsiɖɔɖɔ va tsrɔ̃ ame bubuawo katã
”
”xexeame anɔ abe ale si wònɔ le lɔt ƒe ŋkekewo me ene
ame sia ame nɔ eƒe gbe sia gbe dɔ wɔm pɛpɛpɛ
wonɔ nu ɖum, nɔ nu nom, wonɔ asi ƒlem, wode agble, tu xɔ gãwo
va se ɖe ŋdi si lɔt dzo le sodom
eye dzo kple dzokpexɔxɔwo dza tso dziƒo hetsrɔ̃ ameawo katã
”
ẽ, nenema ke amewo anɔ woƒe dɔwo dzii va se ɖe esime gaƒoƒo si dzi matrɔ gbɔ la naɖo
” ame siwo manɔ aƒe gbe ma gbe o la, megatrɔ yi aƒe me be yewoaƒo ƒu yewoƒe nuwo o
” ame siwo le agble la megaxa trɔ yi aƒe me le dua me o
miɖo ŋku nu si dzɔ ɖe lɔt srɔ̃ dzi!
ame sia ame si adi vevie be yeatsi agbe la aku eye ame si aku la, atsi agbe
le zã ma me la, ame eve amlɔ abati ɖeka dzi eye woava kplɔ ɖeka dzoe agble ɖeka ɖi
nyɔnu eve woanɔ wɔ tum le teƒo, woaxɔ ɖeka, eye woagble evelia ɖi
ame eve lanɔ agble me woatsɔ ɖeka agble evelia ɖi
eƒe nusrɔ̃lawo biae be, “aƒetɔ, afi kae woakplɔ wo ayi?” yesu ɖo eŋu na wo bena, “afi si wotsɔ nu kukuwo ƒu gbe ɖo la, afi mae akagawo hã nɔna!”
gbe ɖeka la, yesu do lo sia na eƒe nusrɔ̃lawo be wòatsɔ fia wo be ehĩa be woanɔ gbedodoɖa dzi atraɖii va se ɖe esime woxɔ ŋuɖoɖo na woƒe biabiawo
egblɔ na wo be, “ʋɔnudrɔ̃la aɖe nɔ du gã aɖe me
ame sia mevɔ̃a mawu o, eye mebua ame aɖeke hã ɖe naneke me o
ahosi aɖe si hã nɔ dua me la vaa ʋɔnudrɔ̃la sia gbɔ gbe sia gbe va nɔ kuku ɖem nɛ be wòatso afia na ye le ye kple ŋutsu aɖe si dze agɔ le ye dzi la ƒe nya me
”hena ɣeyiɣi aɖe la, egbe be yemaɖo toe o
ke mlɔeba la egblɔ na eɖokui bena, ‘togbɔ be nyemevɔ̃a mawu alo bua amewo ɖe naneke me o hã la,
le ahosi sia ƒe fuɖeɖe nam atraɖii ta la, makpɔ egbɔ be wotrɔ nu si nye etɔ la nɛ ale be magana be nu nati kɔ nam le eƒe fuɖeɖe nam ta o!’”
yesu yi edzi be, “nenye be woɖe fu na ʋɔnudrɔ̃la vɔ̃ɖi sia va se ɖe esime wòlɔ̃ be yeawɔ nu si wobia tso esi la, ɖe
miebu be mawu matso afia na via siwo le kuku ɖem nɛ zã kple keli la oa?
le nyateƒe me, ãɖo woƒe biabiawo ŋu na wo enumake
gake biabia lae nye be, nenye be nye mesia la, metrɔ gbɔ ɖe, ame nenie makpɔ siwo ƒe xɔse anɔ te eye woanɔ gbedodo ɖa dzi?”
azɔ yesu do lo sia na ame aɖewo siwo dana eye womekpɔa ame bubuwo ɖe naneke me o la be,
“ame eve aɖewo yi gbedoxɔ me be woado gbe ɖa
đeka nye farisitɔ eye evelia nye nudzɔla aɖe
farisitɔ la do gbe ɖa be, ‘meda akpe na mawu be, nyemenye nu vɔ̃ wɔla abe ame bubuwo ene o, vevitɔ abe nudzɔla si le afi mɛ ɖa ene o
” elabena nyemebaa ame o, nyemewɔa ahasi o,
meblaa nu zi eve le kɔsiɖa ɖeka me, eye metsɔa nye nukpɔkpɔwo ƒe ewolia naa mawu
’”
gake nudzɔla la nɔ tsitre ɖe adzɔge afi aɖe ke eye wòde mo to heƒo eƒe akɔta kple vevesese do gbe ɖa kple ɣli be, ‘mawu, kpɔ nublanui na nye nu vɔ̃ wɔla sia
’
mele egblɔm na mi bena, nudzɔla sia trɔ yi aƒe me kple dzidzɔ elabena wotsɔ eƒe nu vɔ̃wo kee! ke wometsɔ farisitɔ la ƒe nu vɔ̃ kee o, elabena woabɔbɔ dadalawo katã ɖe anyi eye woado ame siwo bɔbɔa wo ɖokui la ɖe dzi
”
gbe ɖeka la, dzila aɖewo kplɔ wo viwo vɛ be yesu nada asi ɖe wo dzi ayra wo
gake nusrɔ̃lawo nya wo ɖa be woadzo
ke yesu yɔ ɖeviawo va eɖokui gbɔe eye wògblɔ be, “mina ɖevi suewo nava gbɔnye eye migaxe mɔ na wo o, elabena ame sia tɔgbiwo tɔe nye mawufiaɖuƒe la
le nyateƒe me, mele gblɔm na mi be, ame si maxɔ mawufiaɖuƒe la abe ɖevi sue ene o la, mage ɖe eme gbeɖe o
”
gbe ɖeka la, yudatɔwo ƒe kplɔla ɖeka biae be, “nufiala nyui, nu kae mawɔ be mayi dziƒo?”
yesu biae be, “ebu be ènya nu si gblɔm nèle esi nèyɔm be ame nyuia? le nyateƒe me la, ame aɖeke menyo o, negbe mawu ɖeka ko
ke le wò biabia ŋu la, magblɔ be ènya seawo xoxo be, mègawɔ ahasi o, mègafi fi o, mègawu ame o, mègada alakpa o, bu fofowò kple dawò, kple bubuawo
”
ŋutsua ɖo eŋu nɛ be, “mewɔ ɖe se siawo katã dzi tso keke nye ɖevime ke
”
yesu gblɔ nɛ be, “esusɔ nu vevi ɖeka nãwɔ, yi nãdzra nu siwo katã le asiwò eye nãtsɔ ga la na ame dahewo; esia anye kesinɔnu na wò le dziƒo, ekema va nãdze yonyeme
”
gake esi ŋutsua se nya sia la, etrɔ dzo nublanuitɔe, elabena kesinɔtɔ gã aɖe wònye
yesu nɔ eyome kpɔm esi wòyina eye wògblɔ be, “asesẽ na kesinɔtɔ ŋutɔ be wòage ɖe mawufiaɖuƒe la me!
anɔ bɔbɔe na kposɔ be wòato abi ƒe vo me ado, tsɔ wu be kesinɔtɔ nage ɖe mawufiaɖuƒea me
”
ame siwo le afi ma se nya si wògblɔ la gblɔ be, “nenye be esesẽ alea ɖe, ekema ame ka koŋ ate ŋu akpɔ ɖeɖe sia?”
eɖo eŋu be, “mawu ate ŋu awɔ nu si amegbetɔ mate ŋu awɔ o!”
petro gblɔ nɛ be, “míawo la míegble míaƒe aƒewo kple nu sia nu ɖi dze yowòme
”
yesu ɖo eŋu be, “esia le me vavã eye ame sia ame si gble eƒe aƒe, srɔ̃a, nɔviawo, dzilawo alo viawo ɖi ɖe mawufiaɖuƒea ta la,
akpɔ fetu geɖe fifia, eye wòakpɔ agbe mavɔ hã le xexeme si le vava ge la me
”
eyɔ nusrɔ̃la wuieveawo va eɖokui gbɔ, gblɔ na wo be, “abe ale si mienyae ene la, míeyina yerusalem
ne míeɖo afi ma la, nyagblɔɖi siwo katã nyagblɔɖilawo gblɔ ɖi tso ŋutinye la le eme va ge
woatsɔm ade asi na trɔ̃subɔlawo be woaɖu fewu le ŋunye, ado ŋukpem nyuie, woaɖe ta ɖe ŋunye,
aƒom eye woawum
eye le ŋkeke etɔ̃a gbe la mafɔ tso ku me
”
nusrɔ̃lawo mese eƒe nya siwo wògblɔ la ɖeka pɛ hã gɔme o, elabena edze abe ele nu ƒom na wo le lododo me ene
esi wote tu yeriko la, wokpɔ nubiala ŋkuagbãtɔ aɖe wònɔ mɔ to nɔ nu biam le mɔzɔlawo si
esi wòse ameha aɖe ŋkɔ wòva yina la, ebia ame aɖe be wòagblɔ nu si nɔ dzɔdzɔm la na ye
amea gblɔ nɛ be, “yesu nazaretitɔ lae va yina
”
ale wòde asi ɣlidodo me be, “yesu david vi la, kpɔ nye nublanui!”
ame siwo nɔ yesu ŋgɔ la di be yewoaɖo asi ŋkuagbãtɔa dzi, gake ɖeko wògado ɣlia sesĩe wu be, “david vi, kpɔ nye nublanui
”
esi yesu va ɖo afi si wònɔ la, etɔ, eye wògblɔ be, “mikplɔ ŋkuagbãtɔ ma va afii
”
esi wòva la, yesu biae be, “nu ka dim nèle tso asinye?” ŋkuagbãtɔ la ɖe kuku nɛ gblɔ be, “aƒetɔ medi be makpɔ nu!”
yesu gblɔ nɛ be, “enyo wò ŋkuwo neʋu nãkpɔ nu
wò xɔse da gbe le ŋuwò
”
ŋutsua de asi nukpɔkpɔ me enumake eye wòdze yesu yome henɔ mawu kafum
ame siwo katã kpɔ nu si dzɔ la hã kafu mawu
yesu ge ɖe yeriko du la me eye wòzɔ to dua me
ŋutsu aɖe nɔ dua me, ame si ŋkɔe nye zaxeo
enye nudzɔlawo ƒe amegã eye wònye kesinɔtɔ hã
ame sia di be yeakpɔ yesu, gake mete ŋui o, esi wònye ame kpui ta, eye amehawo hã ƒo xlãe
le esia ta eƒu du dze wo ŋgɔ, yi ɖalia ati kɔkɔ aɖe si le mɔa to, be yeakpɔe tso afi ma
esi yesu va ɖo atia te la, ewu mo dzi kpɔ zaxeo le atia me
eyɔ eŋkɔ be, “zaxeo, ɖi kaba! elabena madze aƒewò me egbe
”
zaxeo ɖi le atia dzi kaba eye wòkplɔ yesu yi eƒemee le dzidzɔ gã aɖe me
nu sia medzɔ dzi na ameha la o
wolĩ liʋiliʋĩ gblɔ be, “eyi be yeadze nu vɔ̃ wɔla gã sia ƒeme
”
le aƒea me la, zaxeo gblɔ na yesu be, “aƒetɔ tso azɔ la, matsɔ nye kesinɔnuwo ƒe afã na ame dahewo, eye ne mexɔ ga le ame aɖe si wu ale si wòle be maxɔ la, maɖo eteƒe nɛ zigbɔzi ene sɔŋ!”
yesu gblɔ nɛ be, “egbe xɔxɔ va aƒe sia me, elabena ame sia hã la, abraham vi wònye
elabena amegbetɔvi la va be yeadi eye yeaɖe ame siwo bu
”
esi yesu nɔ tetem ɖe yerusalem ŋu la, edo lo aɖe si awɔe be amewo nagabu be mawufiaɖuƒe la le egɔme dze ge enumake o
egblɔ be,
“bubume aɖe si nɔ nutome aɖe me le anyigba aɖe dzi la xɔ du be wòava anyigba la ƒe du gãtɔ me, ale be woatsɔe aɖo fiae ɖe eƒe nutometɔwo nu
hafi wòadzo la, eyɔ eƒe dɔlawo dometɔ ewo ƒo ƒui eye wòtsɔ ga sidi akpe eve na wo dometɔ ɖe sia ɖe be wòatsɔ anɔ asi tsamii hafi yeagbɔ
gake eteviwo lé fui eye wodɔ amewo ɖo ɖe eyome gblɔ be, “míele ame sia dim be wòaɖu fia ɖe mía dzi o
”
togbɔ be ele alea hã la, woɖoe fiae eye wòtrɔ gbɔ va aƒe
tete wòdɔ be woayɔ eƒe subɔla siwo wòtsɔ ga na la be yeakpɔe ɖa be wowɔ ga la ŋudɔ kpɔ viɖe aɖe mahã
”
ame gbãtɔ wɔ akɔnta eye wògblɔ ale si wòkpɔ viɖe teƒe ewo ɖe edzi la nɛ
”
fia la kafui gblɔ be, ‘enyo ŋutɔ! èɖi anukware le nu sue si metsɔ na wò me, eye abe wò fetu ene la, matsɔ du ewo ade wò dzikpɔkpɔ te
’”
ame evelia hã kpɔ viɖe ŋutɔ
ekpɔ viɖe teƒe atɔ̃ ɖe ga si wotsɔ nɛ la dzi
eƒe aƒetɔ gblɔ nɛ be, ‘esia hã nyo! matsɔ du atɔ̃ ade wò dzikpɔkpɔ te
’
”ame etɔ̃lia ya gbugbɔ ga la vɛ pɛpɛpɛ
mekpɔ viɖe aɖeke ɖe edzi o
egblɔ be, ‘metsɔ ga la dzra ɖo na wò be wòanɔ dedie,
elabena mevɔ̃ be ãbia viɖe tso asinye, evɔ wò nya ɖe wòsesẽ, èxɔa nu si menye tɔwò o le amewo si akpasesẽtɔe
èxɔa amewo ƒe agblewo le wo si akpasesẽtɔe gɔ̃ hã
’
fia la do dɔmedzoe hegblɔ na dɔla vɔ̃ɖi la be, ‘wò kuviatɔ, èbe menye ŋutasẽla
wò ŋutɔ wò nuƒoƒoe matsɔ adrɔ̃ ʋɔnu wòe
ne ènya nyuie be ŋutasẽla menye ɖe,
nu ka tae mètsɔ ga la da ɖe gadzraɖoƒe bena wòahe viɖe vi aɖe teti vɛ nam o?”
etrɔ ɖe ame mamle siwo le tsitre la gbɔ eye wòɖe gbe na wo be, ‘mixɔ ga la le esi, ne miatsɔe na ame si kpɔ viɖe geɖe ɖe etɔ dzi la
’
”woɖo eŋu nɛ be, ‘aƒetɔ, ga geɖe le ame ma si xoxo ɖe!’
fia la ɖo eŋu be, ‘ele eme nenema, gake enye nyateƒe matrɔmatrɔ be, ame siwo si nu le la, woawoe agakpɔ nu ɖe edzi eye ame si si nu sue aɖe le la, abu sue si le esi la gɔ̃ hã le ɣeyiɣi kpui aɖe me
azɔ le nye futɔ siwo tsi tre ɖe ŋunye gome la, mikplɔ wo va ŋkunyemee ne miatso ta le wo nu
’
esi yesu wu lo sia dodo nu la, edze nusrɔ̃lawo ŋgɔ ɖo ta yerusalem
esi wova ɖo betfage kple betania, du siwo le amito dzi me la, edɔ eƒe nusrɔ̃la eve be woadze ŋgɔ ayi kɔƒe si le wo ŋgɔ la me
ebe ne woge ɖe kɔƒea me la, woatsa ŋku na tedzi aɖe si wode kae ɖe mɔto la
enye tedzivi si ame aɖeke medo kpɔ o
egblɔ kpe ɖe eŋu be, “ne miekpɔe la, mitu kae ne miakplɔe va afii
eye ne ame aɖe bia mi nu si ta miele ka tumii la, migblɔ ko be, ‘aƒetɔ la hiãe
’”
wokpɔ tedzivi la abe ale si yesu gblɔe ene
eye esi wonɔ ka tumii la, nutɔwo va wo gbɔ va bia wo be, “nu kae ma wɔm miele? nu ka tae miele ka tum míaƒe tedzivia?”
nusrɔ̃lawo ɖo eŋu na wo dzaa be, “aƒetɔ la hiãe
”
ale wokplɔ tedzivi la vɛ na yesu eye woɖo woƒe avɔwo ɖe edzi be wòanɔ edzi
esi wònɔ yiyim la, amewo tsɔ woƒe avɔwo keke ɖe mɔƒo me nɛ
azɔ esi wògogo teƒe si woɖia amito la ƒe aga lena la, nusrɔ̃lawo ƒe ha blibo la de asi mawu kafukafu me kple gbe sesĩe le nukunu siwo wokpɔ la ta,
gblɔ bena, “woayra fia si gbɔna le aƒetɔ la ƒe ŋkɔa me!”“ŋutifafa le dziƒo, eye ŋutikɔkɔe le dziƒo boo!”
gake farisitɔ aɖewo siwo nɔ ameawo dome la gblɔ na yesu be; “aƒetɔ, na be ameawo nadzudzɔ nya siawo gbɔgblɔ!”
eɖo ŋu na wo be, “nenye be ameawo zi ɖoɖoe hã la, kpe siwo le mɔto afii la ade asi aseyetsotso me
”
esi wote ɖe yerusalem ŋu eye wòkpɔ dua la, èfa avi ɖe eŋu,
eye wògblɔ be, “wò hã, ne ɖe nãnya nu si na ŋutifafa wò le ŋkeke sia me hafi, ke eɣla ɖe wò ŋkuwo fifia
wò futɔwo aƒu kpo ɖe wò gliwo ŋu, aɖe to ɖe wò eye woadze dziwò,
atugu wò, agbã wò gudugudu elabena ègbe mɔnukpɔkpɔ si mawu na wò be nadzudzɔ nu vɔ̃ la
”
azɔ yesu ge ɖe gbedoxɔ la me eye wòde asi asiƒlelawo nyanya me
egblɔ na wo be; “mawunya gblɔ be, ‘nye gbedoxɔ la enye gbedoɖaƒe’, gake miawo la, mietsɔe wɔ fiafitɔwo ƒe nɔƒee!”
le esia megbe la, efia nu le gbedoxɔ la me gbe sia gbe, gake osɔfogãwo, agbalẽfialawo kple ame ŋkuta siwo le dua me la nɔ mɔnu dim bena yewoaɖe eƒe agbe ɖa
ke womekpɔ mɔ si dzi woato o, elabena ame sia ame kloe lɔ̃e vevie eye eƒe nyawo sɔ tome na wo ŋutɔ
esi yesu nɔ nu fiam amewo eye wònɔ nyanyui la gblɔm na wo le gbedoxɔ la me le ŋkeke mawo dometɔ ɖeka dzi la, osɔfogãwo kple agbalẽfialawo kple dumegãwo va ƒo xlãe heɖe ɖeklemi kplii
wobiae be, “ame kae na ŋusẽ wò be nãnya asitsalawo do goe le gbedoxɔa me?”
eɖo eŋu be, “nye hã mabia biabia ɖeka mi hafi maɖo miaƒe biabia ŋu na mi
biabia lae nye, ‘yohanes ƒe mawutsideta la ɖe, mawu gbɔe wòtso loo alo eya ŋutɔe tsɔe ɖo eɖokui dzi nɔ nu si dze eŋu la wɔma?”
wodzro biabia la me le wo ɖokuiwo dome kpɔ hegblɔ be, “ne míegblɔ be mawue dɔe ɖa la, ekema míede mía ɖokuiwo nya me, elabena abia mí be, ‘nu ka tae míexɔ edzi se o mahã?’
ne míegblɔ hã be menye mawue dɔe ɖa o la, ekema ameha la katã awɔ funyafunya mí, elabena woxɔe se vevie be yohanes nye nyagblɔɖila
”
mlɔeba la, woɖo eŋu nɛ be, “míenya afi si wòtso o
”
ale yesu gblɔ na wo be, “ekema nye hã nyemaɖo miaƒe biabia la ŋu na mi o
”
yesu gatrɔ ɖe ameha la gbɔ eye wòdo lo sia na wo be, “ŋutsu aɖe de waingble eye wòtsɔe de agbledela bubuwo si hedzo yi du didi aɖe me afi si wònɔ ƒe geɖe
esi nuŋeɣi ɖo la, edɔ eƒe dɔla ɖeka ɖo ɖe agbledelawo gbɔ be wòava xɔ waintsetsea ƒe akpa si nye etɔ gome la vɛ
gake agblea dzikpɔlawo ƒo dɔla la vevie eye wogbugbɔe ɖo ɖa asi ƒuƒlu
agbletɔ la gadɔ dɔla bubu ɖa gake wowɔ eya hã nenema, woƒoe, dzui nyuie eye wonyae dzoe asi ƒuƒlu
agbletɔ la gadɔ ame etɔ̃lia ɖo ɖe agblea dzikpɔlawo gbɔ ake, gake eya hã kpɔ nuteƒe abe ame gbãtɔ eveawo ene
wode abi eŋu eye wonyae ɖe du nu wòdo go le agblea me heyi aƒe asi ƒuƒlu
”
agbletɔ la gblɔ na eɖokui azɔ be, ‘menya nu si mawɔ! madɔ vinye ɖeka hɔ̃ɔ la ɖe wo gbɔ
meka ɖe edzi be woade bubu eya ŋu
’”
gake esi agblea dzikpɔlawo kpɔ via wògbɔna la, wogblɔ be, ‘nu si dim míele la va ɖo
ame si ava nyi eƒe dome nenye be megali o lae nye esi va do! mina míawui bena eƒe domenyinua nazu míatɔ
’
ale wolée, hee le anyigba do goe le waingblea me heyi ɖawu
” yesu bia ameha la be, “nu ka miebu be agbletɔ la awɔ?
magblɔe na mi
agbletɔa ava eye wòana woawu ame vɔ̃ɖi siawo eye wòatsɔ waingble la de ame bubuwo ƒe dzikpɔkpɔ te
” ameha la gblɔ nɛ be, “agbledzikpɔlawo mate ŋu awɔ nu vɔ̃ɖi sia ƒomevi o ɖe
”
yesu kpɔ wo dũu hegblɔ be, “ke nu kae mawunya wɔnɛ esi wogblɔ be, ‘kpe si xɔtulawo gbe la, eyae va zu kpe si wotsɔ ɖo dzogoe na xɔa’?”
egblɔ kpe ɖe eŋu be, “ame sia ame si akli kpe sia la, aŋe afɔ
ke ame si dzi wòage adze la, agbã gudugudu
”
esi osɔfogãwo kple agbalẽfialawo se ŋutinya si yesu gblɔ la, wodi be yewoalée enumake, elabena wonya be yewo ŋutie wògblɔe ɖo
woawoe nye agbledzikpɔla vɔ̃ɖi siwo le ŋutinya la me
gake wovɔ̃ bena ne yewo ŋutɔ yewolée la, ahe ʋunyaʋunya vɛ
esi wonɔ mɔnu dim le eŋu ta la, wodɔ ame aɖewo ɖe egbɔ bena woawɔ wo ɖokuiwo abe ame dzɔdzɔewo ene eye woabia biabiawoe
wova yesu gbɔ va gblɔ nɛ be, “aƒetɔ, míenyae be nufiala anukwaretɔe nènye
ètoa nyateƒe ɣesiaɣi eye mèkpɔa ame aɖeke hã ŋkume o, ke boŋ èfiaa nu si nye mawu ƒe mɔwo
azɔ gblɔ wò susu na mí tso nya sia ŋuti
enyo be míadzɔ nu na kaisaro loo alo menyo o
”
yesu kpɔ aye si wɔm ameawo nɔ la dze sii eya ta wògblɔ be,
“mitsɔ kɔba ɖeka nam makpɔ ɖa
ame ka ƒe tatae nye sia le kɔba sia dzi ? eye ame ka ƒe ŋkɔe le tata la te?” woɖo eŋu nɛ be, “kaisaro si nye roma duwo katã dziɖula ƒe tatae
”
egblɔ na wo be, “ekema mitsɔ nu siwo katã nye kaisaro tɔ la nɛ eye mitsɔ nu siwo katã nye mawu tɔ la na mawu!”
ale mɔ si wotre nɛ be wòaɖee le ameha la ŋkume la mete ŋu ɖee o
eƒe nyaŋuɖoɖo la wɔ nuku na wo ale gbegbe be ɖoɖoe zi le wo nu
azɔ zadukitɔ aɖewo, ame siwo xɔe se be ame kukuwo ƒe tsitretsitsi aɖeke meli o la
va yesu gbɔ kple nya sia be, “mose ƒe se gblɔ be nenye be ŋutsu aɖe ɖe srɔ̃ gake wo kple srɔ̃a medzi vi hafi wòku o la, nɔvia ŋutsu naɖe ahosia eye vi si woadzi la anye ame si ku la tɔ, eye wòava xɔ ɖe eteƒe nenye be eva tsi
míenya ƒome aɖe, si me ɖekakpui adre nɔ
tsitsitɔ ɖe srɔ̃ gake medzi vi aɖeke hafi ku o
ame si dzɔ ɖe eyome la ɖe ahosia gake eya hã medzi vi kplii hafi trɔ megbe o
nu sia yi dzi ʋuu va se ɖe esime ɖekpakpui adreawo katã ɖe ahosia kpɔ gake ɖeke medzi vi kplii hafi ku o
nyɔnua hã va ku mlɔeba
azɔ míaƒe biabia lae nye be, ame ka srɔ̃e nyɔnu sia anye nenye be wofɔ tso ku me? elabena ŋutsuawo katã ɖee kpɔ!”
yesu ɖo eŋu na wo be, “ame siwo le agbe le xexe sia mee woɖo srɔ̃ɖeɖe anyi na
gake ame dzɔdzɔe siwo woafɔ ɖe tsitre yi dziƒo la, womaɖe srɔ̃ o
womagaku hã o, ale woanɔ abe mawudɔlawo ene, eye woanye mawu viwo, elabena wofɔ wo ɖe tsitre yi agbe yeye mee
ke le ame kukuwo ƒe tsitretsitsi ŋuti la, mose gɔ̃ hã gblɔe fia le ŋuve mumu si nɔ bibim la gbɔ, esi woyɔ mawu be, ‘abraham ƒe mawu, isak ƒe mawu kple yakob ƒe mawu
’
ke menye ame kukuwo ƒe mawu wonye o, ke boŋ ame gbagbewo tɔe, elabena le eya gbɔ la, wo katã wole agbe nɛ
”
sefialawo dometɔ aɖewo gblɔ be, “nufiala, egblɔe nyuie ŋutɔ!”
ale wodzudzɔ woƒe biabiawo elabena dzi megale wo ƒo be woagabia nya ɖekee o
azɔ yesu tsɔ biabia sia ɖo woƒe ŋkume be, “nu ka tae wogblɔ be kristo mesia la nye fia david ƒe vi?
elabena david ŋutɔ gblɔ le psalomowo ƒe agbalẽ me be, “aƒetɔ la gblɔ na nye aƒetɔ be
bɔbɔ nɔ nye nuɖusi me,
va se ɖe esime matsɔ wò ketɔwo awɔ wò afɔɖodzinu
”
david yɔe be,“aƒetɔ” aleke wɔ wòaganye via?
yesu trɔ ɖe eƒe nusrɔ̃lawo ŋu le esime ameha la nɔ to ɖomii eye wògblɔ na wo be,
“mikpɔ nyuie le agbalẽfiala siawo ŋuti, elabena woɖoa atsyɔ̃ gãwo nɔa yiyim, eye ne wole ablɔ dzi la, wodina be amewo nabɔbɔ ado gbe na yewo bubutɔe
wolɔ̃a teƒe kɔkɔwo nɔnɔ le ƒuƒoƒewo kple azã bubuwo ɖuƒe
ke ne wole woƒe gbe didi mawo dom ɖa hele atsyia dem eme la, woganɔa susu wɔm le ale si woawɔ aba ahosi dahewo la ŋuti
eya ta mawu ƒe tohehe gãtɔ le wo lalam
”
esi yesu nɔ tsitre ɖe gbedoxɔ la me la, enɔ ŋku lém ɖe ale si kesinɔtɔwo le woƒe nunanawo dam ɖe nudzɔɖaka la me dadatɔe ŋuti
ke ekpɔ ahosi dahe aɖe hã va eye wòda pesewa eve ko ɖe nua me
yesu kpɔe dũu eye wògblɔ be, “le nyateƒe me ne wotsɔ nunalawo katã ƒe nunanawo ƒo ƒui la, ahosia ƒe nunana sɔ gbɔ sãa wu wo tɔ
elabena nenem gatɔ siawo tsɔ nu si womehiã o la ƒe sue aɖe ko vana eye togbɔ be ahosi sia, da ahe alea hã la, etsɔ nu sia nu si le esi la na faa
”
yesu ƒe nusrɔ̃la aɖewo nɔ nu ƒom le atsyɔ̃ gã si woɖo na gbedoxɔ la ŋuti
wokpɔ ŋudzedze le nɔnɔmetata siwo wota ɖe gliawo ŋu kple akpedanunana vovovo siwo wotsi ɖe gliawo ŋu la ŋu ŋutɔ
yesu gblɔ na wo be, “ɣeyiɣi aɖe li gbɔna esime woagbã nu siwo kafum miele la
woagbãe ale gbegbe be kpe ɖeka pɛ hã magasusɔ ɖe nɔvia dzi o
nu sia nu akaka azu kpo kɔkɔ aɖe ɖe afi si gbedoxɔa le
”
wo katã wodo ɣli biae be, “aƒetɔ! ɣekaɣie esiawo ava eme? dzesi kae ado ŋgɔ na nu siawo?”
eɖo ŋu na wo be, “migana be ame aɖeke naflu mi o! elabena ame geɖewo ava aɖe gbeƒã be yewoe nye mesia la, eye woanɔ gbɔgblɔm be, ‘ɣeyiɣi ɖo azɔ
’ gake migaxɔ wo dzi se o!
eye ne miese be aʋa dzɔ eye ʋunyaʋunyawo hã dze egɔme la, dzidzi megaƒo mi o
nyateƒe ele be aʋawo nadzɔ, gake nuwuwua mava enumake o
elabena dukɔ atsi tre ɖe dukɔ ŋu, eye fiaɖuƒe akpe akɔ kple fiaɖuƒe
anyigba aʋuʋu sesĩe le teƒewo, eye dɔ ato vevie le teƒe bubuwo hã
dɔvɔ̃ geɖewo akaka ɖe xexeame, eye nu dziŋɔ geɖewo ado ɖe dziƒo ŋu
” gake hafi nu siawo katã nava dzɔ la, woati mia yome vevie eye woahe mi ayi woƒe ƒuƒoƒewo kple gaxɔwo me, woakplɔ mi ayi ʋɔnui le fiawo kple gɔvina gãwo gbɔe
woawɔ esiawo katã ɖe mia ŋu le tanye
nu siawo anye mɔnukpɔkpɔ tɔxɛ na mi be miaɖi ɖase le ŋunye na wo be woanya mesia la nyuie eye woatsɔ bubu tɔxɛ nɛ
eya ta migatsi dzi le ale si miawɔ aʋli mia ɖokuiwo ta nenye be wotsɔ nya ɖe mia ŋu la o,
elabena mana nunya mi eye made nya siwo katã miagblɔ la nu me na mi ale be ame aɖeke mate ŋu atsi tre ɖe nu siwo miagblɔ la ŋu o
azɔ ame siwo nye miawo ŋutɔ ŋutimewo, abe mia dzilawo, nɔviŋutsuwo, nɔvinyɔnuwo kple xɔlɔ̃ veviwo ene la, ade mi asi eye woana woava lé mi, eye woawu mia dometɔ aɖewo gɔ̃ hã
ame sia ame alé fu mi elabena mienye tɔnyewo ta
gake le nyateƒe me la, miaƒe taɖa ɖeka pɛ hã matsrɔ̃ o
elabena ne miele tsitre sesĩe la, ekema miaƒe luʋɔwo akpɔ ɖeɖe
nenye be miekpɔ asrafowo woƒo xlã yerusalem dua la, ke minyae be dua gbãɣi ɖo vɔ
ekema mina ame siwo le yudea la nasi ayi togbɛwo dzi eye ame siwo le yerusalem la nadze agbagba asi, ke ame siwo le dua godo la, megate kpɔ be yewoatrɔ ayi dua me o
ŋkeke siawoe nya si nyagblɔɖila xoxoawo katã gblɔ da ɖi la ava eme pɛpɛpɛ
ke, baba na nyɔnu siwo ƒo fu le kple ame siwo si vidzĩ fẽwo le, elabena nuxaxa geɖe ava anyigba sia dzi eye mawu ƒe dɔmedzoe ava dukɔ sia dzi
woawu wo tamesesẽtɔe alo woaɖe aboyo wo ayi xexeme dukɔ bubuwo mee
trɔ̃subɔlawo aɖu yerusalem dua dzi agbãe gudugudu
esia ayi dzi va se ɖe esime wòdze mawu ŋu be wòaɖo asi trɔ̃subɔla siawo dzi
”
azɔ la nu dziŋɔwo ado ɖe yame esiwo ana nyanya mi
dzesi dziŋɔwo ado ɖe ɣe, ɣleti kple ɣletiviwo me
le anyigba dzi afi sia la, ʋunyaʋunya ava dukɔwo me eye woatɔtɔ elabena atsiaƒu aɖe gbe sesĩe eye ƒutsotsoewo aŋe ŋɔdzitɔe
ame geɖewo abu mɔkpɔkpɔ le nu dziŋɔ̃ siwo gbɔna dzɔdzɔ ge ɖe anyigba sia dzi ta, elabena dziƒowo ŋutɔ ƒe ŋusẽ kura aʋuʋu sesĩe
ale ame siwo le anyigba dzi la akpɔ nye mesia la manɔ alilikpowo dzi gbɔna le ŋusẽ kple ŋutikɔkɔe gã aɖe me
eya ta ne nu siawo katã le dzɔdzɔm la, minɔ te sesĩe eye mianɔ ŋudzɔ elabena ɣeyiɣia ɖo vɔ be woaɖe mi
”
azɔ edo lo sia na wo be, “mikpɔ gboti kple ati bubuawo katã ɖa
ne woto aŋgbawo la, miakpɔe adze sii le mia ɖokui si be dzomeŋɔli le ɖoɖom
”
nenema ke nenye be miekpɔ be nu siwo megblɔ na mi le eme vam la, minyae be mawufiaɖuƒe la te tu aƒe
”mele egblɔm na mi kple kakaɖedzi be, dzidzime sia anɔ agbe akpɔ nu siawo teƒe pɛpɛpɛ hafi aku
eye togbɔ be dziƒo kple anyigba nu ava yi hã la, nye nyawo anye nyateƒenya anɔ anyi tegbetegbe
mikpɔ nyuie, be nutsuɖuɖu, ahamumu kple dzimaɖitsitsi ɖe agbemenyawo ŋu nagate miaƒe dzi ɖe to o, eye ŋkekea naɖi ɖe mi abe ale si mɔ ɖea ame ene o
elabena adze ame siwo katã le anyigba dzi la dzi kpoyi
minɔ ŋudzɔ ɖaa, eye miado gbe ɖa be ne edze mawu ŋu la miagakpɔ nu dziŋɔ siawo dometɔ aɖeke teƒe hafi ava gbɔnye o
”
yesu nɔ nu fiam le gbedoxɔa me gbe sia gbe, eye le fiẽ me la etrɔna yia amito la dzi, afi si wòdɔna le zã me,
eye ameha la katã ƒoa ƒu ŋdi sia ŋdi be yewoaɖo to eƒe nufiafia
azɔ ŋutitotoŋkekea te tu aƒe
ŋkeke siae nye yudatɔwo ƒe ŋkekenyui si dzi woɖua abolo si wotsɔ amɔ maʋamaʋã wɔe la ko
le ɣeyiɣi sia me la, yudatɔwo ƒe osɔfogãwo kple agbalẽfialawo nɔ ŋugble dem vevie le mɔ si dzi woato awu yesu ale be ʋunyaʋunya madzɔ le dukɔa me o la ŋuti elabena wonɔ vɔvɔ̃m na dukɔa me tɔwo
azɔ satana ge ɖe yuda iskariɔt, ame si nye nusrɔ̃la wuieveawo dometɔ ɖeka la me,
ale wòyi osɔfogãwo kple gbedoxɔmesrafowo ƒe amegãwo gbɔ be yeade aɖaŋu kple wo le mɔ nyuitɔ si dzi yeato ade yesu asi na wo la ŋuti
edzɔ dzi na ameawo ŋutɔ be yuda le klalo be yeakpe ɖe yewo ŋu eya ta wodo ga home aɖe ŋugbe nɛ
tso esia dzi la, yuda de asi ɣeyiɣi nyuitɔ si me woalé yesu le amehawo ƒe manyamanya me la didi me
azɔ ŋutitotoŋkekenyui si dzi wowua ŋutitotolẽvi la le eye woɖanɛ kple amɔ maʋamaʋã ƒe abolo la ɖo edzi
yesu dɔ petro kple yohanes be woado ŋgɔ aɖawɔ dzadzraɖo na yewoƒe ŋutitotoŋkekea ɖuɖu
wobia be, “afi kae nèdi be míayi aɖadzra ɖo?”
eɖo eŋu na wo be, “ne miege ɖe yerusalem dua me teti ko la, miakpɔ ŋutsu aɖe si lé tsize ɖe ta la; wòazɔ va yina
mikplɔe ɖo eye miage ɖe aƒe si me wòage ɖo la me,
eye miagblɔ na aƒea tɔ be, ‘míaƒe nufiala be mibia wò nãfia mí amedzrowo ƒe xɔ afi si eya kple eƒe nusrɔ̃lawo aɖu ŋutitotoŋkekenyui la le
’
aƒea tɔ akplɔ mi ayi dziƒoxɔa dzi eye wòafia xɔ gã aɖe si me wodzra ɖo la mi
teƒe lae nye ma
miyi eye miaɖo kplɔ̃ ɖe afi ma
”
woyi dua me eye wokpɔ nu sia nu abe ale si yesu gblɔe ene, eye woɖo kplɔ̃ ɖe xɔa me hena ŋutitotoŋkekea ɖuɖu le fiẽ ma
yesu kple nusrɔ̃la mamleawo va ɖo le ɣeɣiɣi si woɖo ɖi la dzi eye wo katã wonɔ kplɔ̃a ŋu hena nua ɖuɖu
yesu gblɔ na nusrɔ̃lawo be, “menɔ mɔ kpɔm vevie be maɖu ŋutitotoŋkekea ƒe nuɖuɖu sia kpli mi hafi nye fukpekpewo nadze egɔme
elabena medi be mianya fifi be nyemagaɖui akpɔ o, va se ɖe esime woɖe nu si tututu wònye la ɖe go le mawufiaɖuƒea me
”
azɔ etsɔ wainkplu ɖeka, eye esi wòda akpe ɖe eta vɔ la, egblɔ na wo be, “mixɔe eye ame sia ame nanoe
elabena nyemagano wain akpɔ o, va se ɖe esime mawufiaɖuƒe la ava
”
emegbe etsɔ abolo, eye esi wòda akpe na mawu le eta vɔ la, eŋe eme eye wòtsɔe na nusrɔ̃lawo hegblɔ be, “esia nye nye ŋutilã, si wotsɔ na ɖe mia ta
miɖui ne miaɖo ŋku dzinye
”
esi woɖu nua vɔ la, egatsɔ wainkplu la na wo eye wògblɔ be, “esia nye mawu ƒe nubabla yeye si wòwɔ be yeatsɔ axɔ mi ɖe agbee la ƒe dzesi
wotre nubabla sia nu kple ʋu si makɔ ɖi abe vɔsasa ɖe mia ta ene
gake ame aɖe nɔ anyi ɖe kplɔ̃ ŋu afi sia abe mía xɔlɔ̃ ene, evɔ eyae nye ame si adem asi
ele be mesia la naku abe ale si mawu ɖoe ene
gake baba na ame si adee asi!”
nusrɔ̃lawo tsa ŋku godoo le wo nɔewo dome hebia be, ame kae le nu sia tɔgbi wɔ ge
azɔ ʋiʋli ɖo nusrɔ̃lawo dome le ame si anye gãtɔ la ŋu
yesu gblɔ na wo be, “xexe sia me fiawo ɖua aƒetɔ ɖe wo teviwo dzi, eye amegã bubuwo hã tea wo teviwo ɖe to gake teviawo bua ame siawo katã amenuvelawoe
gake mele be wòanɔ nenema le mia dome o, ame si di be yeanye miaƒe amegã la, newɔ eɖokui subɔlae
le xexeame la, aƒetɔ nɔa kplɔ̃ ŋu eye eƒe subɔviwo va subɔnɛ
gake esia mele mia dome le afii o! elabena nyee nye miaƒe subɔvi
miawoe nye ame siwo do dzi nɔ anyi kplim le nye tetekpɔwo me,
eye nye la, mele fiaɖuƒe ɖom anyi na mi abe ale si fofonye ɖo fiaɖuƒe anyi nam ene
”
miaɖu nu, ano nu le kplɔ̃ ŋu kplim le fiaɖuƒe ma me
hekpe ɖe esia ŋu la, mianɔ fiazikpuiwo dzi adrɔ̃ ʋɔnu israel ƒe tokɔ wuieveawo
”
yesu gblɔ na petro be, “simɔn, simɔn, satana le mi katã dim be yeagbɔ mi abe ale si wogbɔa blii ene
gake medo gbe ɖa ɖe tawò be wò xɔse magabu keŋ o
ale nenye be èdze si wò vodada eye nègatrɔ va gbɔnye la, do ŋusẽ nɔviwò mamleawo hã eye nãtu woƒe xɔse ɖe edzi
”
simɔn ɖo eŋu be, “aƒetɔ, mele klalo be mayi gaxɔ me kpli wò eye maku kpli wò gɔ̃ hã
”
gake yesu gblɔ nɛ be, “petro, na magblɔ nya aɖe na wò
va se ɖe etsɔ fɔŋli hafi koklo naku atɔ la, ãgbe nu le gbɔnye zi etɔ̃ be yemenyam gɔ̃ hã o
”
azɔ yesu bia nusrɔ̃lawo be, “esi medɔ mi be miyi ɖagblɔ nyanyui la, eye mietsɔ ga, mɔzɔkotoku alo awu eve ɖe asi o eye miedo afɔkpa hã o ɖe, nane hiã mia?” woɖo ŋu nɛ be, “naneke mehiã mi o
”
eyi dzi be, “azɔ la mitsɔ mɔzɔkotoku nenye be ɖe le mia si
mitsɔ ga hã ɖe asi, eye ne yi mele mia dometɔ aɖe si o la, nedzra eƒe awuwo wòatsɔ ga la aƒle ɖee
elabena ɣeyiɣi la ɖo bena nya si wogblɔ ɖi tso ŋunye la nava eme be, ‘woadrɔ̃ ʋɔnui abe nu vɔ̃ wɔla ene
’ le nyateƒe me, nya siwo katã nyagblɔɖilawo gblɔ tso ŋunye la ava eme
”
woɖo eŋu nɛ be, “aƒetɔ, yi eve le mía si le afi sia
” yesu gblɔ be, “esɔ gbɔ
”
azɔ yesu kple eƒe nusrɔ̃lawo dzo le aƒea me heyi amito la dzi abe ale si wòwɔna ɖaa ene
le afi sia la, egblɔ na wo be, “mido gbe ɖa be tetekpɔ nagaɖu mia dzi o
”
edzo le nusrɔ̃lawo gbɔ, zɔ vie ko eye wòdze klo do gbe ɖa be,
“fofo, nenye wò lɔlɔ̃nu la, na kplu sia nato nunye ayi, gake menye nye lɔlɔ̃nu o, ke boŋ tɔwò ko woawɔ
”
kasia mawudɔla aɖe tso dziƒo va do ŋusẽe,
elabena eƒe gbɔgbɔ nɔ veve sem ale gbegbe be, fifia nɔ dzadzam le eŋu abe ʋu ene le esime wònɔ gbe dom ɖa atraɖii
mlɔeba la, etso eye wòtrɔ yi eƒe nusrɔ̃lawo gbɔ, gake eva ke ɖe wo ŋu wonɔ alɔ̃ dɔm elabena konyifafa na be woƒe lãme gbɔdzɔ
yesu do ɣli gblɔ be, “alɔ̃ dɔm mielea? mifɔ kaba! mido gbe ɖa be miaɖu tetekpɔwo dzi
”
ke esi wònɔ nya siawo gblɔm la, ameha aɖe do ɖe wo dzi, yuda, eƒe nusrɔ̃lawo dometɔ ɖeka nɔ ŋgɔ na wo
yuda zɔ ɖe yesu dzi eye wògbugbɔ alɔgo nɛ abe lɔlɔ̃ ƒe dzesi ene
gake yesu biae bena, “yuda, nu ka tae nèwɔ esia ɖo, nugbugbɔe natsɔ ade mesia la asia?”
esi nusrɔ̃la mamleawo kpɔ nu si be yeadzɔ la, wodo ɣli be, “aƒetɔ, miwɔ avu kpli woa? mietsɔ míaƒe yiawo ɖe asi!”
kasia, nusrɔ̃lawo dometɔ ɖeka tsɔ eƒe yi kpa ɖusimeto na osɔfogãtɔ ƒe subɔvi si nɔ ameawo dome
ke yesu gblɔ nɛ be, “migawɔ avu kpli wo o, miɖe asi le wo ŋu ko
” ale wòka asi afi si subɔvia ƒe to la nɔ ŋu eye toa gaɖo eteƒe abe tsã ene
yesu trɔ ɖe osɔfogãwo, hamemegãwo kple gbedoxɔmesrafowo ƒe amegã siwo nɔ ameha la ŋgɔ va la ŋu eye wòbia wo be, “adzodalae menye ta mietsɔ kpowo kple yiwo va be yewoalém hã?
nu ka tae mielém le gbedoxɔ la me o? menɔa afi ma gbe sia gbe ɖe! gake ɣeyiɣi sia enye ɣeyiɣi nyuitɔ na mi, ɣeyiɣi si me satana ƒe ŋusẽ le dzi ɖum
”
ale wolée eye wokplɔe yi osɔfogãtɔ ƒeme eye petro nɔ eyome ʋĩi gbɔna
asrafowo do dzo ɖe xɔxɔnu le ƒuƒum eye petro va nɔ wo dome le afi ma
dɔlanyɔnuvi aɖe si kpɔ petro dze sii la gblɔ be, “ame sia hã nɔ yesu yome kpɔ
”
ke petro gbe gblɔ be, “nyɔnu nyemenya amea ŋutɔ gɔ̃ hã o!”
le aɖabaƒoƒo ʋee aɖewo megbe la, ame bubu hã kpɔe eye wògblɔ nɛ be, “wò hã eƒe nusrɔ̃lawo dometɔ ɖeka tututue nènye!” petro ɖo eŋu nɛ be, “gbeɖe, amegã menye wo dometɔ ɖekae menye o
”
abe gaƒoƒo ɖeka megbe ene la, ame bubu hã va gblɔ kple kakaɖedzi be, “menya be ame sia hã nye yesu ƒe nusrɔ̃lawo dometɔ ɖeka, elebena eya hã nye galileatɔ abe yesu ene
”
ke petro gado dzi gblɔ be, “ŋutsu, nyemenya naneke kura tso nu si gblɔm nèle la ŋu o
” eye esi wòɖe nu le nya siawo me ko la, koklo ku atɔ
le ɣeyiɣi sia me tututu la, yesu trɔ kpɔ petro dũu
kasia petro ɖo ŋku yesu ƒe nya siawo dzi be, “hafi koklo naku atɔ etsɔ fɔŋli la, ãgbe nu le gbɔnye zi etɔ̃
”
petro dzo le ʋɔnudrɔ̃ƒea ƒe xɔxɔnu heyi ɖafa avi vevie
asrafo siwo le yesu ŋu dzɔm, la dze fewuɖuɖu le eŋu eye wonɔ eƒom hã
wotsyɔ nu mo nɛ eye wobia tso esi be, “gblɔ nya ɖi! ame kae ƒo wò
”hekpe ɖe esia ŋu la, wodzu dzu ƒomevi geɖewo nɛ
le ŋufɔke ŋdi kanya la, yudatɔwo ƒe osɔfogãwo, dumegãwo kple agbalẽfialawo va ɖi anyi, eye wokplɔ yesu va wo ƒe ŋkumee
wogblɔ be, “nenye woe nye kristo la, gblɔe na mi
” yesu ɖo eŋu be, “ne megblɔe na mi la, miaxɔ dzinye ase o,
eye ne mebia biabia aɖe mi hã, miele eŋu ɖo ge nam o
gake ɣeyiɣi gbɔna esi woaɖo nye mesia la fiazikpui dzi le mawu ŋusẽkatãtɔ la ƒe ɖusime
”
ameawo katã do ɣli sesĩe be, “ekema ɖe nèle gbɔgblɔm be mawu vie yènyea?” yesu ɖo eŋu be, “ẽ, mawu vie menye abe ale si miegblɔe ene
”
ameawo gado ɣli sesĩe be, “đe míegahiã ɖasefo bubuwo be woatso ame sia nua? gbeɖe! míawo ŋutɔ míesee wògblɔ be mawu vie yenye!”
azɔ takpekpe bliboa katã kplɔ yesu va pilato ƒemee
esi woɖo afi ma teti ko la, wode asi enu tsotso me na pilato be, “ŋutsu sia le to gblẽm na dukɔa me viwo be womegadzɔ nu na kaisaro o
gawu la, etɔ asi akɔta be yee nye míaƒe mesia, si nye fia si gbɔna la
”
pilato bia yesu be, “wòe nye yudatɔwo ƒe fia la?” eɖo eŋu be, “ẽ, ele me abe ale si nègblɔe ene
”
pilato trɔ ɖe osɔfogãwo kple ameha la ŋu gblɔ be, “nyemekpɔ vodada aɖeke le ame sia ŋu o
”
ke ameawo ganɔ nutsotso nam le eŋu vevie ŋutɔ
wogblɔ na pilato be, “ne medze agɔ o hã la, ehe tɔtɔ geɖe vɛ
ena be amewo le tsitre tsim ɖe dziɖuɖua ŋu le afi sia afi si wòde la
ewɔ esia ƒo xlã yudea godoo kpeɖo tso keke galilea va se ɖe yerusalem ke!”
esi pilato se nya siawo la, ebia be ame la ɖe galileatɔ wònyea?
ke esi wòse be yesu tso herodes ƒe ŋusẽ te la, eɖoe ɖa herodes, ame si hã nɔ yerusalem le ŋkeke mawo me
herodes kpɔ dzidzɔ ŋutɔ esi wòkpɔ yesu elabena ese eŋkɔ zi geɖe eye wòse nukunu gã siwo katã wòwɔ la hã ale wònɔ mɔ kpɔm be awɔ ɖe yeakpɔ
herodes bia biabia geɖewo yesu ke meɖo ɖeke ŋu nɛ o
le ɣeyiɣi siawo katã me la, osɔfogãwo kple agbalẽfialawo nɔ tsitre ɖe afi ma nɔ nutsotso geɖewo nam le yesu ŋu kabakaba ŋutɔ
herodes kple eƒe asrafowo hã va de asi vlododoe me
woɖu fewu geɖe hã le eŋu, wodo awu nɛ abe fia ene eye wogbugbɔe ɖo ɖe pilato gbɔ
tso gbe ma gbe la, herodes kple pilato, ame siwo lé fu wo nɔewo vevie tsã la trɔ zu xɔlɔ̃ veviwo
pilato yɔ yudatɔwo ƒe osɔfogãwo, dumegãwo kple ameha la ƒo ƒui,
eye wògblɔ na wo be, “togbɔ be miekplɔ ame sia vɛ be egblẽ to na ame geɖewo be woatsi tre ɖe roma dziɖuɖua ŋu hã la, meku miaƒe nutsotsoa gɔme tsitotsito, ke mekpɔe dzesii kɔtee be ame sia medze agɔ aɖeke o
herodes hã kpɔe be medze agɔ o, eya ta wògatrɔe ɖo ɖe mí
vavã ame sia mewɔ naneke si ta wòle be woatso kufia nɛ o
le esia ta la, mana woaƒoe sesĩe le dutoƒo eye maɖe asi le eŋu
”
azɔ ele na pilato be, wòaɖe asi le gamenɔla ɖeka ŋu na wo le ŋutitotoŋkekenyuia dzi
ke wo katã do ɣli kple gbe ɖeka be, “đe ame sia ɖa! đe asi le baraba ŋu na mí!”
barabas sia nye ame aɖe si wolé de gaxɔ me be ehe tɔtɔ gã aɖe va yerusalem, be amewo natsi tre ɖe dziɖuɖua ŋu
gawu la, ewu ame hã
eya ta pilato gaɖe nya me na ameha la, elabena edi vevie be yeaɖe asi le yesu ŋu
gake ɖeko ameha la gado ɣli sesĩe wu be, “klãe ɖe ati ŋu! klãe ɖe ati ŋu!”
pilato gabia wo zi etɔ̃lia be, “nu ka tae wòle be maklãe ɖe ati ŋu ɖo? vɔ̃ kae wòwɔ? đeko maƒo ame sia eye maɖe asi le eŋu elabena nyemekpɔ vɔ̃ aɖeke le eŋu si ana be matso kufia nɛ o
”
gake ɖeko ameawo ganɔ ɣli dom sesĩe atraɖii be woawu yesu
mlɔeba la, pilato wɔ ɖe woƒe didi dzi eye wòtso kufia na yesu
ale wòtsɔ yesu de asi na wo be woawɔ nu si wolɔ̃ la kplii
ke eɖe asi le barabas, ame si wode mɔ ɖe ʋunyaʋunyawɔwɔ kple amewuwu ta la ŋu
esi ameha la kplɔ yesu yina wuwu ge la, wodo go ŋutsu aɖe si ŋkɔe nye simɔn, ame si nye kirenetɔ la wòtso agbleta gbɔna yerusalem
ale wozi edzi be wòatsɔ yesu ƒe atitsoga la kplii
ameha gã aɖe kplɔe ɖo hoo eye nyɔnu geɖewo nɔ avi fam ɖe eŋu le wo dome
yesu trɔ ɖe konyifala siawo ŋu gblɔ na wo be, “yerusalem nyɔnuwo, migafa avi ɖe ŋunye o, ke boŋ mifa avi na mia ɖokuiwo kple mia viwo
elabena ŋkeke aɖewo gbɔna esime konɔwo gɔ̃ akpɔ dzidzɔ be yewomedzi vi o
amegbetɔwo aɖe kuku na towo be woaho va dze yewo dzi eye togbɛwo naɖi yewo ɖe tome
megblɔ esia elabena ne wole nu siawo ƒomevi wɔm ɖe ati mumu ŋu ɖe, nu ka woawɔ ɖe ati ƒuƒu ŋu?”
wokplɔ ŋutsu bubu eve siwo nye hlɔ̃dolawo kpe ɖe eŋu be woaklã woawo hã ɖe ati ŋu kplii
esi woɖo teƒe si woyɔna be“ametakoliƒe” la, woklãe ɖe ati ŋu le afi ma, hlɔ̃dola ɖeka le eƒe ɖusime eye ɖeka le eƒe miame
sẽe la, yesu do ɣli sesĩe be, “fofo tsɔ ame siawo ƒe nu vɔ̃wo ke wo elabena womenya nu si wɔm wole la o
” asrafowo ɖe eƒe awuwo le eŋu eye woda akɔ ɖe ɖe sia ɖe dzi be wòanye ame si aɖu dzi la tɔ
ameha gã aɖe nɔ afi ma nɔ yesu kpɔm, ke yudatɔwo ƒe amegã siwo nɔ wo dome la nɔ fewu ɖum le eŋu
wogblɔ be, “ame sia ɖe ame geɖewo, ke mina miakpɔe ɖa be ate ŋu aɖe ye ŋutɔ ɖokui le atia ŋu nenye eyae nye mesia, si nye mawu ƒe ametiatia la vavã
”
asrafo siwo nɔ eŋu dzɔm hã ɖu fewu le eŋu
wotsɔ aha tsitsi nɛ be wòano
eye wogblɔ be, “nenye wòe nye yudatɔwo ƒe fia la, ekema ɖe wò ŋutɔ ɖokuiwò
”
woŋlɔ klã ɖe eƒe atitsoga tame be, “ame sia enye yudatåwo ƒe fia”
adzodala siwo woklã ɖe ati ŋu le egbɔ la dometɔ ɖeka gblɔ busunya sia ɖe eŋu be, “ke wò boŋue nye mesia la? nenye wòe la, ekema ɖe ɖokuiwò eye nãɖe míawo hã le atitsoga la ŋue
”
ke adzodala evelia blu ɖe nɔvia ta be, “đe mevɔ̃a mawu oa, esi mí katã míele fɔbubu ma ke tea?
míawo ya tohehe sia dze mi, elabena nu si dze míaƒe nu vɔ̃ɖi wɔwɔwo la, eya kpɔm míele
ke ame sia ya mewɔ nu vɔ̃ aɖeke o
”
eyi edzi be, “yesu ɖo ŋku dzinye le wò fiaɖuƒe la me
”
yesu ɖo eŋu nɛ be, “mele ŋugbe dom na wò kple kakaɖedzi be, egbea ke nãnɔ paradiso la me kplim
”
le ɣeyiɣi sia me la, eƒo ga wuieve lɔƒo, ke viviti do ɖe anyigba blibo la katã dzi enumake va se ɖe ɣetrɔ ga etɔ̃ me
ɣe ƒe keklẽ bu eye enumake xɔmetsovɔ titri si wotsɔ tso gbedoxɔ la mee la ma ɖe akpa eve
yesu do ɣli sesĩe le gaƒoƒo sia me gblɔ be, “fofo, metsɔ nye gbɔgbɔ de asiwò me
” esi wògblɔ nya siawo vɔ ko la, emia nu kpoo
esi romasrafo siwo klã yesu ɖe ati ŋu la ƒe amegã kpɔ nu si dzɔ la, vɔvɔ̃ ɖoe ale wòkafu mawu gblɔ bena, “le nyateƒe me, ame sia medze agɔ aɖeke o
”
esi ame siwo katã va ƒo ƒu be yewoakpɔ nu siwo ava dzɔ teƒe la, kpɔ nu siwo va dzɔ la, wotrɔ dzo nɔ woƒe akɔta ƒom
ke eƒe ame nyanyɛwo katã kple nyɔnu, siwo dze eyome tso galilea la, tsi tre ɖe adzɔge ke le nu siawo kpɔm
azɔ ŋutsu aɖe si ŋkɔe nye yosef, yudatɔwo ƒe takpekpegã me nɔla, ame si nye ame nyui kple ame dzɔdzɔe,
ame si melɔ̃ ɖe woƒe aɖaŋudede kple woƒe nuwɔwɔ dzi o
etso yuda du si woyɔna be arimatia la me, eye wònye ame si le mɔ kpɔm na mawufiaɖuƒe la ƒe vava
ŋutsu sia yi pilato gbɔ ɖabia yesu ƒe kukua
wona mɔe eye wòɖe yesu ƒe kukua le atitsoga la ŋu
exatsa aklala ɖe eŋu eye wòtsɔe yi ɖamlɔ yɔdo yeye aɖe si woɖe ɖe agakpe aɖe si le togbɛ aɖe xa la me
womeɖi ame aɖeke ɖe yɔdo sia me kpɔ o
ewɔ esia le fiɖa ɣetrɔ le esime amewo nɔ dzadzra ɖo wɔm na sabat ŋkekea ɖuɖu
esi yosef kɔ ame kukua yina ɖiɖi ge la, nyɔnu siwo tso galilea va la kplɔe ɖo eye woyi ɖakpɔ afi si wòɖii ɖo
ale woyi aƒe me ɖawɔ atikewo kple ami ʋeʋĩwo be yewoava si na yesu ƒe kukua be wòagavo o
gake esi wowu ami ʋeʋĩawo kple atikeawo wɔwɔ nu la, sabat ŋkekea ɖo edzi, eye le yudatɔwo ƒe kɔa nu la, wodzudzɔ le ŋkeke sia dzi
le kɔsiɖa ƒe ŋkeke gbãtɔ ƒe ŋdikanyaa la, nyɔnuawo tsɔ ami ʋeʋĩawo ɖe asi heva yɔdoa to
gake wokpɔe be womli kpe gã si wotsɔ tu yɔdoa nui la ɖa
woge ɖe yɔdoa me gake womekpɔ yesu ƒe kukua o
nu sia wɔ moya na wo ŋutɔ eya ta wonɔ tsitre ɖe yɔdoa to henɔ ta me bum tso nu si dzɔ ŋu, kasia ame eve siwo do awu ɣi siwo nɔ dzo dam miamiamia la va do ɖe wo dome
nyɔnuawo vɔ̃ ale gbegbe be wodze klo ɖe ameawo ŋkume
ŋustuawo biawo bena, “nu ka tae mieva le ame gbagbe dim le yɔdo me?
mele afi sia o; etsi tre tso ame kukuwo dome
miɖo ŋku ale si wògblɔe na mi, esime wònɔ anyi kpli mi le galiliea la dzi be
‘ele be woade amegbetɔvi la asi na nu vɔ̃ wɔlawo, woaklãe ɖe ati ŋuti eye le ŋkeke etɔ̃a gbe la wòatsi tre
’”
nyɔnuawo ɖo ŋku eƒe nyawo dzi
esime wogbɔ tso yɔdo la gbɔ la, woka nu siawo katã ta na ame wuiɖekeawo kple ame bubuawo katã
nyɔnu siwo de yɔdoa to woe nye maria magdalatɔ, yohana kple maria yakobo dada kpakple nyɔnu bubu geɖewo
esi nusrɔ̃lawo se nyɔnuawo ƒe nyawo la, ɖeko wòɖi glitoto le woƒe towo me
ke petro ƒu du yi yɔdoa to be yeakpɔ nu si dzɔ la ɖa
ebɔbɔ do mo ɖe yɔdoa me, gake aklala ƒuƒlu ko wòkpɔ le anyigba
ale wòtrɔ yi aƒe me, henɔ nu si dzɔ la ŋuti bum vevie
le gbe ma gbe ke la, yesu yomenɔla eve nɔ mɔ zɔm yina kɔƒe aɖe si woyɔna be emaus la me
kɔƒe sia didi tso yerusalem gbɔ abe kilometa wuiɖekɛ lɔƒo ene
wonɔ dze ɖom kple wo nɔewo tso nu siwo katã va dzɔ la ŋuti
esi wonɔ dzea ɖom nɔ nu siawo me dzrom kple wo nɔewo la, yesu ŋutɔ va tu wo eye wòde asi zɔzɔ me kpli wo
gake womekpɔe dze si o elabena wotsyɔ nu woƒe ŋkuwo dzi
yesu bia wo be, “nya ka me dzrom miele vevie alea? edze nam ƒãa be nya siwo me dzrom miele la nye nya gã aɖe ŋutɔ si dzɔ
” mɔzɔla eveawo nɔ tsitre eye wodzudzɔ nuƒoƒo
blanui lé wo ŋutɔ
ke wo dometɔ ɖeka si ŋkɔe nye kleopa la, ɖo yesu ƒe biabia ŋu be, “ đewohĩ wò ɖeka koe nye ame le yerusalem si mese nya dziŋɔ si dzɔ le kɔsiɖa si va yi me la o
”
yesu gabiae be, “nya kae dzɔ?” ŋutsua ɖo eŋu nɛ be, “nya siwo dzɔ ɖe yesu, ŋutsu si tso nazaret dzi lae mewɔnɛ
ŋutsu sia nye nyagblɔɖila xɔŋkɔ aɖe si wɔ nu wɔnukuwo eye wòganye nufiala deŋgɔ aɖe si tɔgbi mebɔ o
le nyateƒe me la, ede ŋgɔ ŋutɔ le mawu kple amegbetɔwo siaa ŋkume
ke nu kae va dzɔ, osɔfogãwo kple miaƒe agbalẽfialawo lée hetsɔ de asi na roma dziɖuɖua be woatso kufia nɛ
ale roma dziɖuɖua tso kufia nɛ eye woklãe ɖe ati ŋu
”
míawo ya míenɔ bubum be eyae nye mesia ŋusẽtɔ si va israel dukɔa ɖe ge tso kluvinyenye me hafi
nu siawo katã dzɔ ŋkeke etɔ̃e nye esi va yi
hekpe ɖe esia ŋuti la, míaƒe nyɔnuawo dometɔ aɖewo do voɖi na mí
woyi yɔdoa to fɔŋli sia
gake womekpɔ eƒe ŋutilã kukua o
wotrɔ gbɔ va gblɔ na mí be yewokpɔ ŋutega eye yewokpɔ mawudɔlawo le ŋutega la me, ame siwo gblɔ na yewo be, ele agbe
miatɔ aɖewo ƒu du yi yɔdoa to enumake, ke woawo hã kpɔ be yɔdoa le ƒuƒlu vavã abe ale si ame gbãtɔwo gblɔe ene
”
yesu gblɔ na wo bena, “mi ame manyanuwo! esesẽna na mi be miaxɔ nya siwo katã nyagblɔɖilawo gblɔ da ɖi la dzi ase!
đe nyagblɔɖilawo megblɔ da ɖi be, ele be mesia la nakpe fu siawo katã hafi age ɖe eƒe ŋutikɔkɔe la me oa?”
ale yesu gblɔ mawunya kpukpui geɖewo na wo tso mose dzi va se ɖe nyagblɔɖila bubuawo katã dzi, eye wòɖe akpa siwo ku ɖe ye ŋutɔ ŋu la me na wo
le ɣeyiɣi sia me la, wogogo emaus, kɔƒe si me woyina la
yesu wɔ abe ɖe wòle eme tsom ene, eya ta
woɖe kuku nɛ be wòatsi yewo gbɔ adɔ ŋu nake elabena zã do vɔ keŋ
ale yesu lɔ̃ eye wòyi woƒe aƒe me
esi wonɔ anyi be yewoaɖu nu la, eyra ɖe nuɖuɖua dzi eye wòtsɔ abolo, ŋe eme hetsɔe na wo
kasia, woƒe ŋkuwo ʋu eye wokpɔe dze sii be eyae nye yesu eye enumake wòbu le wo gbɔ
ame eveawo de asi gbɔgblɔ me be, mèkpɔe be míaƒe dziwo ʋu dzo ŋutɔ le esime wònɔ mawunya la me ɖem na mí le mɔa dzi oa?
enumake wogatso dze mɔ ɖo ta yerusalem eye esi woɖo afi ma la, wokpɔ nusrɔ̃la wuiɖekeawo kple yesu yomedzela bubuwo
nusrɔ̃lawo gblɔ na wo be, “aƒetɔ la tsi tre vavã! eɖe eɖokui fia petro!”
ŋutsu eve siwo tso emaus la hã gblɔ ale si wodo go yesu le emaus mɔ dzi eye wòzɔ kpli wo va ɖo emaus, kple ale si wokpɔe dze sii to aboloŋeŋe me na wo
esi ŋutsuawo nɔ woƒe nuteƒekpɔkpɔwo gblɔm la, yesu ŋutɔ va do ɖe wo dome hedo gbe na wo!
dzika tso ameawo katã ƒo eye wovɔ̃ ŋutɔ ŋutɔ, elabena wobu be ŋɔli kpɔm yewole
yesu bia wo be, “nu ka tae miele vɔvɔ̃m ɖo? nu ka tae miele ɖi kem le miaƒe dziwo me, be nyee le mia dome?
milé ŋku ɖe nye asiwo kple afɔwo ŋu nyuie! miva lém kpɔ eye miakpɔe kɔtɛe be menye ŋɔlie menye o! elabena ŋɔliwo la, ŋutilã menɔa wo ŋu abe ale si mele ene o
”
esi wònɔ nua ƒom la, etsɔ eƒe asiwo do ɖe wo gbɔ bena woakpɔ abi siwo gatagbadzɛwo de eŋu la, le eƒe asiƒome kple afɔƒome
ke ame aɖeke mete ŋu te ɖe eŋu o, elabena dzidzɔ kple ɖikeke yɔ wo me fũu
le esia ta, ebia wo be, “nuɖuɖu aɖe le mia si le afi sia?”
wotsɔ lã memẽ kakɛ aɖe nɛ eye esi wònɔ
eɖum la, wonɔ ekpɔm!
yesu gblɔ na wo be, “esi menɔ anyi kpli mi le ŋkeke siwo va yi me ɖe, nyemegblɔe na mi be nu siwo mose kple nyagblɔɖilawo kpakple psalmowo gblɔ tso ŋunye la ava eme oa?”
ale wòʋu woƒe susuwo be woase mawunya siawo katã gɔme
yesu yi edzi be, “vavã, woŋlɔe ɖi tso gba aɖe gbe ke be, ele na mesia la be wòakpe fu eye wòaku eye le ŋkeke etɔ̃a gbe la, woagatsi tre tso ame kukuwo dome
eye ele bena woatsɔ dzimetɔtrɔ kple nu vɔ̃ tsɔtsɔkenya sia ayi na dukɔwo katã eye woadze egɔme tso yerusalem
miawoe nye ɖasefowo na nu siawo katã
”
azɔ makɔ gbɔgbɔ kɔkɔe la ɖe mia dzi abe ale si fofonye do ŋugbee ene
ke minɔ yerusalem afii va se ɖe esime gbɔgbɔ kɔkɔe la nava mia dzi tso dziƒo ana ŋusẽ mi
”
yesu kplɔ nusrɔ̃lawo do go va se ɖe betania, eye wòkɔ eƒe asiwo dzi heyra wo
esi wònɔ wo yram la, wokɔe le nusrɔ̃lawo gbɔ heyi dziƒoe
le esime wòdzo yina la, nusrɔ̃lawo dze klo eye wosubɔe
emegbe wotrɔ yi yerusalem kple dzidzɔ manyagblɔ aɖe
wonɔ gbedoxɔ la me gbe sia gbe henɔ mawu kafum
le gɔmedzedzea me la, nya la li, eye nya la li kple mawu, eye nya la nye mawu
eli kple mawu le gɔmedzedzea me
to eya amea me wowɔ nuwo katã eye eya manɔmee la, womewɔ naneke si wowɔ o
eya amea mee agbe le eye agbe siae nye amegbetɔwo ƒe kekeli
kekeli la klẽ ɖe viviti me eye viviti la mete ŋu ɖu edzi o
ame aɖe va tso mawu gbɔ, eƒe ŋkɔe nye yohanes
ame sia va be yeaɖi ɖase tso kekeli la ŋu, ale be to eya amea dzi la amewo katã naxɔ ase
menye yohanes ye nye kekeli la o, eya la, ɖeko wòva be yeaɖi ɖase le kekeli la ŋu
kekeli vavã si aklẽ na amewo katã la le mɔ dzi gbɔna va xexeame
eya amea nɔ xexeame gake xexeame mekpɔe dze sii o, evɔ eya amea dzie woto wɔ xexeame
eva eya ŋutɔ tɔwo gbɔ, gake eya ŋutɔ ƒe amewo mexɔe o
ke ame siwo katã xɔe, eye woxɔ eƒe ŋkɔ dzi se la, ena ŋusẽ wo be woazu mawu viwo,
ame siwo womedzi tso ʋu alo ŋutilã ƒe lɔlɔ̃nu alo ŋutsu ƒe lɔlɔ̃nu me o, ke boŋ tso mawu ƒe lɔlɔ̃nu me
nya la trɔ zu ame va nɔ mía dome le anyigba sia dzi eye eƒe agbe yɔ fũu kple amenuveve kple nyateƒea
mí ame aɖewo míekpɔ eƒe ŋutikɔkɔe si nye mawu, fofo la, ƒe vi ɖeka hɔ̃ɔ la tɔ
yohanes ɖi ɖase le eŋuti hegblɔ bena, “ame siae nye ame si ŋu menɔ nu ƒom le na mi esi megblɔ be, ‘ame aɖe si li xoxoxo hafi meva dzɔ la gbɔna, ame sia de ŋgɔ wum sãa
’”
ena yayra geɖe mi tso eƒe amenuveve sɔ gbɔ la me
esi mose va la, etsɔ se sesẽ la kple kuxi geɖe, siwo le edziwɔwɔ me la, vɛ na mi
ke kristo ya tsɔ amenuveve kple nyateƒe la vɛ na mi
ame aɖeke mekpɔ mawu kpɔ o, ame si ke nye vi ɖeka hɔ̃ɔ la, ame si sɔ kple mawu eye wòle fofo la ƒe axadzi la, eyae ɖee fia mí
azɔ esiae nye yohanes ƒe ɖaseɖiɖi esime yudatɔ siwo le yerusalem dɔ osɔfowo kple levitɔwo ɖo ɖe egbɔ ne woabiae be, “ame kae nènye?”
mesẽ nu o, ke boŋ eʋu eme na wo faa be, “menye nyee nye kristo la o
”
wogabiae be, “ekema ame kae nènye, eliya?” egaɖo eŋu be, “kpao, menye eliyae menye o
” wogabiae ake be, “nyagblɔɖila lae nènyea?” eye wòɖo eŋu be, “gbeɖe, menye nyagblɔɖila lae menye o
”
amedɔdɔawo gayi edzi biae bena, “ke ame ka tututue nènye? gblɔe na mí ale be míanya nya si míagblɔ na ame siwo dɔ mí
gblɔ nya aɖe na mí tso ɖokuiwò ŋu
”
yohanes ɖo eŋu na wo kple nyagblɔɖila yesaya ƒe nya siawo be, “nyee nye gbe si le ɣli dom le gbea dzi be, ‘midzra aƒetɔ la ƒe mɔ la ɖo wòanɔ dzɔdzɔe’”
farisitɔwo ƒe amedɔdɔwo hã,
biae be, “esi menye wòe nye kristo la alo eliya loo alo nyagblɔɖila la o la, nu ka ta nèle mawutsi dem ta na amewo ɖo?”
yohanes ɖo eŋu na wo bena, “nye la, mele mawutsi dem ta na amewo kple tsi ƒuƒlu ko, gake ame aɖe le mia dome afii, si mienya o
ame sia le yonyeme gbɔna eye nyemadze be manye amea ƒe subɔvi gɔ̃ hã o
”
nu siawo katã dzɔ le betania, kɔƒe aɖe si le yɔdan tɔsisia godo, afi si yohanes nɔ mawutsi dem ta na amewo le la me
le ŋufɔke la, yohanes kpɔ yesu wògbɔna egbɔ, ale wòdo ɣli gblɔ bena, “mikpɔ ɖa! mawu ƒe alẽvi si le xexe sia me ƒe nu vɔ̃wo ɖem ɖa lae nye ekem!
eya ŋutie menɔ nu ƒom le esi megblɔ bena, ‘ŋutsu aɖe gbɔna kpuie, ame si de ŋgɔ wum boo, eye wòli xoxoxo hafi nye ya meva dzɔ gɔ̃
’
nye ŋutɔ nyemenya ame si wònye o, ke nye dɔ koe nye be, made mawutsi ta na amewo kple tsi atsɔ aɖee afia israel dukɔa
”
azɔ yohanes ɖi ɖase le ale si wòkpɔ gbɔgbɔ kɔkɔe la wònɔ akpakpa ƒe nɔnɔme me nɔ ɖiɖim ɖe yesu dzi tso dziƒo la ŋu
yohanes gblɔ ake be, “nye la, nyemenya be eyae nye amea o
gake esi mawu ɖom ɖa be made mawutsi ta na amewo la, egblɔ nam be, ‘nenye be èkpɔ gbɔgbɔ kɔkɔe la wòle ɖiɖim ɖe ame aɖe dzi la, nyae bena eyae nye ame si dim nèle
eyae ade mawutsi ta na amewo kple gbɔgbɔ kɔkɔe la
’
mekpɔe be nu sia tututue dzɔ ɖe ŋutsu sia dzi eya ta meɖi ɖase bena eyae nye mawu vi la
”
le ŋkeke evea gbe la, yohanes kple eƒe nusrɔ̃la eve aɖewo nɔ tsitre ɖe teƒe aɖe eye yesu va to wo gbɔ yina
yohanes li ŋku ɖe yesu dzi gãa eye wògblɔ bena, “mikpɔ ɖa! mawu ƒe alẽvi lae nye ekem!”
nusrɔ̃la eveawo dzo le yohanes gbɔ dze yesu yome
yesu trɔ kɔ kpɔ wo wonɔ eyome eye wòbia wo bena, “nu ka dim miele?” woawo hã ɖo eŋu be, “‘rabi’”  “afi kae nye wò nɔƒe?”
yesu gblɔ na wo bena, “miva kpɔe ɖa
” ale wokplɔe ɖo yi aƒe si me wònɔna la me eye wonɔ egbɔ tso ɣetrɔ ga ene me va se ɖe fiẽ hafi trɔ dzo
ame siawo dometɔ ɖekae nye andrea si nye simɔn petro nɔvi
nu gbãtɔ si andrea wɔ lae nye be edi nɔvia simɔn eye wògblɔ nɛ be, “míekpɔ mesia la”, si gɔmee nye kristo la
enumake ekplɔ nɔvia simɔn va yesu gbɔ
yesu kpɔe dũu eye wògblɔ be, “wòe nye simɔn, yohanes vi
woayɔ wò azɔ be kefa” esia gɔmee nye kpe gbadza
le ŋufɔke la, yesu ɖoe be yeayi galilea, esi wònɔ mɔa dzi yina la, edo go filipo eye wògblɔ nɛ be, “va, nãdze yonyeme
”
filipo sia tso betsaida si nye andrea kple petro wo de
filipo hã ɖe abla yi ɖadi nataniel eye wògblɔ nɛ bena, “nɔvi, míeke ɖe mesia, ame si ŋuti woŋlɔ nu tsoe le nyagblɔɖilawo kple mose ƒe sea me la ŋu
eŋkɔe nye yesu, eye fofoa nye yosef si tso nazaret
”
nataniel do ɣli enumake gblɔ bena, “nu nyui aɖe ate ŋu ado tso nazaret mahã?” filipo ɖo eŋu nɛ bena, “wò ŋutɔ va nãva kpɔe ɖa
”
esi yesu kpɔ nataniel wògbɔna egbɔ la, egblɔ be, “israel vi vavã si me alakpa aɖeke mele o lae nye esi gbɔna
”
nataniel bia yesu be, “aleke nèwɔ nya ame si ƒomevi menye?” yesu ɖo eŋu nɛ be, “mekpɔ wò le gboti ma te xoxoxo hafi filipo va yɔ wò gɔ̃
”
nataniel gblɔ bena, “nufiala, wòe nye mawu vi la vavã
wòe nye israel ƒe fia la!”
yesu gabiae bena, “đee nèxɔ dzinye se elabena mete ŋu kpɔ wò le gboti ma tea? nu gãwo wu esia, aɖe ame si menye afia wò
èle dziƒo kpɔ ge wòaʋu eye mawudɔlawo anɔ nye mesia alo amegbetɔ vi la gbɔ vam aganɔ dziƒo yim kura gɔ̃
”
le ŋkeke etɔ̃a gbe la, wokpe yesu dada be wòava kpɔ srɔ̃ɖeɖe aɖe teƒe le kana si le galilea nutomea me
wokpe yesu kple eƒe nusrɔ̃lawo hã
esi wɔnawo nɔ edzi yim la, wain si nom ameawo nɔ la vɔ
ale yesu dada va egbɔ va gblɔ nya sia nɛ
yesu ɖo eŋu na dadaa be, “aƒenɔ, nu ka dim nèle be mawɔ na wò fifia? nye ɣeyiɣi meɖo haɖe o
”
gake yesu dada gblɔ na subɔlawo bena, “miwɔ nu sia nu si wòbe miawɔ
”
azɔ tsizɔ ade nɔ teƒea
esiawo yudatɔwo zãna hena woƒe ŋutikɔklɔkɔnuwo wɔwɔ
tsi lita blaadre-vɔ-atɔ̃ alo alafa ɖeka wuiatɔ̃ tea ŋu nɔa wo me
yesu gblɔ na subɔlawo be, “miku tsi kɔ ɖe zɔwo katã me woayɔ
” ale wowɔ nenema
egagblɔ na wo bena, “azɔ mikui yi ɖana nuɖuɖudzikpɔla la
” wowɔ nenema
nuɖuɖudzikpɔla la no tsi si trɔ zu wain la ƒe ɖe, ke menya afi si wòtso o, subɔlawo koe nya
azɔ eyɔ ŋugbetɔsrɔ̃ la eye wògblɔ nɛ bena,
“wò la èto vovo kura tso ame bubuwo gbɔ elabena zi geɖe la, srɔ̃ɖelawo na wain nyuitɔ woƒe amekpekpewo gbã eye ne ame sia ame noe wosui vɔ la, ekema wotsɔa manyomanyotɔ vanɛ
ke wò la, èdzra nyuitɔ ɖo eye nètsɔe vɛ le nuwuwua
”
nukunu si yesu wɔ le kana le galilea lae nye gbãtɔ si wòwɔ hetsɔ ɖe ŋusẽ si wòxɔ tso dziƒo la fia
esia na be eƒe nusrɔ̃lawo hã xɔe se be eyae nye mesia, ame si lava
esi srɔ̃ɖeŋkekenyui la wu enu la, yesu kple dadaa, nɔviawo kple eƒe nusrɔ̃lawo dzo yi kapernaum eye wonɔ afi ma ŋkeke ʋee aɖewo
esi yudatɔwo ƒe ŋutitotoŋkekenyui la ɖo edzi la, yesu yi yerusalem
le afi sia la, ekpɔ asitsalawo le gbedoxɔ la ƒe xɔxɔnu wonɔ nyiwo, alẽwo kple akpakpawo dzram hena vɔsasa
gaɖɔlilawo hã nɔ teƒea nɔ ga ɖɔ lim na amewo
enumake yesu tsɔ ka aɖewo tro atam eye wònya wo katã do goe le gbedoxɔ la me, enya alẽawo kple nyiawo hã do goe, ekaka gaɖɔlilawo ƒe gawo ɖe anyigba eye wòmu woƒe kplɔ̃wo ƒu anyi
azɔ ezɔ yi ame siwo nɔ akpakpawo dzram la gbɔ eye wòɖe gbe na wo bena, “mitsɔ nu siawo do goe le afi sia! migatsɔ fofonye ƒe aƒe wɔ asimee o!”
nusrɔ̃lawo ɖo ŋku edzi be mawunya gblɔ be, “didi vevi aɖe le menye be mawɔ dɔ akɔ wò aƒe alo gbedoxɔ la ŋu
”
azɔ yudatɔwo ƒe dumegãwo va yesu gbɔ va biae bena, “ŋusẽ kae nèkpɔ bena nãnya ameawo do goe? nenye be èka ɖe edzi be mawue na ŋusẽ sia ye la ekema wɔ nukunu aɖe nãtsɔ ɖo kpe edzii na mi
”
yesu ɖo eŋu na wo be, “enyo, mawɔ nukunu aɖe na mi, eyae nye be, migbã mawuxɔ sia eye nye la magbugbɔe atu le ŋkeke etɔ̃ pɛ ko megbe
”
ameawo katã do ɣli be, “nu ka! ƒe blaene-vɔ-adee wotsɔ tu gbedoxɔ siae
ke wò ya nèbe yeate ŋu atui le ŋkeke etɔ̃ mea?”
ke “gbedoxɔ” si ŋu yesu nɔ nu ƒom le lae nye eƒe ŋutilã
esi yesu tsi tre tso ame kukuwo dome la, nusrɔ̃lawo ɖo ŋku edzi be egblɔ nya sia ɖi
eye wokpɔe dze sii be, nya siwo katã yesu gblɔ tso mawunya me la ƒo nu tso eya ŋutɔ ŋu eye wo katã hã va eme vavã
nukunu geɖe siwo yesu wɔ le ŋutitotoŋkekea dzi le yerusalem la na bena ame geɖe xɔe se be eyae nye mesia la vavã
ke yesu meka ɖe ame siawo ƒe xɔse dzi o, elabena edze si amegbetɔwo ƒe nɔnɔme
mehiã be ame aɖeke naɖi ɖase nɛ tso amegbetɔ ŋu o, elabena eya ŋutɔ nya nu si le ame me
azɔ la ame aɖe si tso farisitɔwo dome, eye eƒe ŋkɔe nye nikodemo la li; enye yudatɔwo ƒe takpekpe gã me nɔla
eva yesu gbɔ le zã me eye wògblɔ bena, “rabi, menyae be nufialae nènye tso mawu gbɔ va
elabena ame aɖeke mate ŋu awɔ dzesi wɔnuku siwo nèwɔna o, ne menye mawue li kplii o
”
yesu ɖo eŋu nɛ be, “esia le eme, gake le nyateƒe me, mele egblɔm na wò bena, ne womegbugbɔ wò dzi o la, mãte ŋu ayi mawufiaɖuƒe la me o
”
nikodemo do ɣli gblɔ be, “đe nèbe woagadzim akea? nya sia gɔme ɖe? aleke wɔ ame tsitsi nagatrɔ ayi dadaa ƒe vidzigolo me be woagadzii ake?”
yesu ɖo eŋu nɛ be, “nya si dzi mele gbe tem ɖo lae nye be, ne womegbugbɔ ame aɖe dzi to tsi kple gbɔgbɔ me o la, mate ŋu ayi mawufiaɖuƒe la me o
amegbetɔ ate ŋu adzi ŋutilã ko gake gbɔgbɔ kɔkɔe lae naa agbe yeye tso dziƒo
le esia ta megawɔ nuku na wò bena megblɔ na wò be ele be woagbugbɔ wò adzi o
ya ƒona yia teƒe ɖe sia ɖe si wòlɔ̃, ãte ŋu ase eŋkɔ gake mãte ŋu agblɔ afi si wòtso alo afi si wòyina o, nenema kee wònɔna na ame sia ame si wodzi to gbɔgbɔ la me
”
nikodemo gabia yesu bena, “nu ka tututu gblɔm nèle? nyemese wò nyaa gɔme o
”
yesu ɖo eŋu nɛ bena, “wò, israel ƒe nufiala, mèse nu siawo gɔme oa?
le nyateƒe me la, míawo la, míeƒoa nu tso nu siwo mienya, eye míeɖia ɖase tso nu siwo míekpɔ la ŋu, ke hã la miexɔa míaƒe ɖaseɖiɖi o
esi megblɔ nu siwo le edzi yim le amewo dome le anyigba dzi le afii la na wò gake mèxɔ wo dzi se o ɖe, aleke nãwɔ axɔe se ne megblɔ nu siwo le edzi yim le dziƒo la na wò?
elabena nye mesia alo amegbetɔ vi la koe tso dziƒo va anyigba dzi eye magatrɔ ayi dziƒo
”abe ale si mose kɔ akɔblida la ɖe dzi le gbea dzi ene la, nenema ke woakɔ amegbetɔvi la ɖe dzii,
be ame sia ame si xɔa edzi sena la nakpɔ agbe mavɔ
elabena mawu lɔ̃a xexeame ale gbegbe bena wòtsɔ eya ŋutɔ via ɖeka hɔ̃ɔ la na bena, ame sia ame si axɔ edzi ase la, matsrɔ̃ o, ke boŋ akpɔ agbe mavɔ
mawu meɖo via ɖa be wòava drɔ̃ ʋɔnu xexeame o, ke boŋ be woaɖe xexeame to eya amea dzi
”ame siwo xɔ edzi se la, womadrɔ̃ ʋɔnu wo o
ke ame siwo mexɔ edzi se o la, wodrɔ̃ ʋɔnu wo xoxo, elabena womexɔ mawu ƒe vi ɖeka hɔ̃ɔ la dzi se o
nu si ta wodrɔ̃ ʋɔnu wo xoxo lae nye be, kekeli tso dziƒo va xexeame, gake ame siawo lɔ̃ viviti wu kekeli la, elabena woƒe nuwɔnawo vɔ̃ɖi ŋutɔ
wolé fu kekeli si tso dziƒo va la elabena wodi vevie bena yewoawɔ nu vɔ̃ le viviti me
wote ɖa xaa tso kekeli la gbɔ, elabena wovɔ̃ be yewoƒe nu vɔ̃wo adze le gaglãgbe
gake ame siwo le nu nyui wɔm la, vaa kekeli la gbɔ dzidzɔtɔe bena ame sia ame nakpɔe be yewole mawu ƒe lɔlɔ̃nu wɔm
”
le esia megbe la, yesu kple ƒe nusrɔ̃lawo dzo le yerusalem heyi yudea afi si wonɔ ŋkeke ʋee aɖewo hede mawutsi ta na amewo
ke yohanes hã le mawutsi dem ta na amewo le aenon, si te ɖe salem ŋuti, elabena tsi sɔgbɔ ɖe afi ma, eye amewo le vavam enuenu be wòade mawutsi ta na yewo
esia do ŋgɔ na yohanes léle de gaxɔ me
gbe ɖeka la, nyaʋiʋli ɖo yohanes ƒe nusrɔ̃la aɖewo kple yudatɔwo dome tso yudatɔwo ƒe ŋutikɔklɔkɔnu la ŋu
esia na be nusrɔ̃lawo va yohanes gbɔ va gblɔ nɛ be, “nufiala, ŋutsu si nedo goe le yɔdan tɔsisia godo, ame si nèbe eyae nye mesia la hã le mawutsi dem ta na amewo, eye ame geɖe le egbɔ yim, le esime wòle be woava mia gbɔ boŋ hafi
”
yohanes ɖo eŋu na wo bena, “mawu si le dziƒo la de dɔ tɔxɛ asi na ame sia ame
nye dɔe nye be madzra mɔ ɖo ɖi na ŋutsu sia bena ame sia ame nate ŋu ayi egbɔ
miawo ŋutɔwo miaɖo ŋku edzi be megblɔ na mi va yi kɔtee be, menye nyee nye mesia la o
nye ya la, nu si wɔ ge meva la koe nye be mata mɔ na mesia la
ele eme be amewo ƒoa zi ɖe nu nyui ɖe sia ɖe ŋu
nenema ke ŋugbetɔ ayi afi si ŋugbetɔsrɔ̃ la le, eye afi mae ŋugbetɔsrɔ̃ la xɔlɔ̃wo akpɔ dzidzɔ kplii le
nyee nye ŋugbetɔsrɔ̃ la xɔlɔ̃, eya ta dzidzɔ yɔ menye ɖe eƒe dzidzedzekpɔkpɔ ŋuti
ele be eya amea natsi ɖe edzi gbeawotsyogbe
ke nye la, mayi to
“ame sia la, dziƒoe wòtso eye ede ŋgɔ wu amewo katã
nye la, anyigba dzie metso eye nye nunya kple nugɔmesese mate ŋu akɔ wu anyigbadzitɔwo tɔ o
eɖia ɖase tso nu si wòkpɔ kple nu si wòse la ŋuti, gake ame ʋee aɖewo koe xɔa eƒe ɖaseɖiɖiwo dzi sena
ame si xɔ edzi se la ɖi ɖase be mawue nye anukwaretɔ,
elabena ame si mawu ɖo ɖa gblɔa mawu ƒe nyawo, elabena mawu na gbɔgbɔ lae le agbɔsɔsɔ me
fofo la lɔ̃a via sia ale gbegbe be etsɔ nu sia nu de eƒe asime
ame sia ame si xɔ mawu ƒe vi sia dzi se la, akpɔ agbe mavɔ
ke ame siwo meɖoa toe o, eye womexɔa edzi sena o la, makpɔ agbe mavɔ la o, ke boŋ mawu ƒe dziku anɔ wo dzi ɖaa
”
farisitɔwo se be yesu le nusrɔ̃lawo kpɔm fũu eye wòle mawutsi dem ta na amewo tsɔ wu yohanes,
togbɔ be menye eya ŋutɔe le mawutsi dem ta na amewo o, ke boŋ eƒe nusrɔ̃lawoe
esi yesu se nya sia la, edzo le yudea, hetrɔ yi galilea nutome
enɔ na yesu be wòato samaria nutome hafi ayi galilea
le ŋdɔ ga wuieve me lɔƒo la, eva ɖo samariatɔwo ƒe du aɖe si woyɔna be sikar la ƒe gbɔto
yakɔb ƒe vudo la le afi sia
vudo sia le anyigba si yakɔb tsɔ na via yosef la dzi
le mɔ legbe si wòzɔ le ŋdɔ sesẽ nu kple ɖeɖiteameŋu ta la, yesu bɔbɔ nɔ vudoa gbɔ be yeadzudzɔ
eteƒe medidi o, samaria nyɔnu aɖe va be yeaku tsi, ale yesu biae be nena tsi vi aɖe ye yeano
yesu ɖeka koe nɔ teƒea le ɣeyiɣi sia me elabena eƒe nusrɔ̃lawo dzo yi kɔƒea me nuɖuɖu ƒle ge
ewɔ nuku na samaria nyɔnua ŋutɔ be yesu si nye yudatɔ la bia nu ye samariatɔ
le nyateƒe me la, yudatɔwo meƒoa nu kple samariatɔwo o
le esia ta samaria nyɔnua gblɔ na yesu bena, “aleke wò yudatɔ, nèle tsi biam nye samaria nyɔnu be yeano?”
yesu ɖo eŋu nɛ be, “ne ɖe nènya ame si ƒomevi menye kple nunana xɔasi si mawu ɖo ɖi na wò la, anye ne ãbiam be mana agbetsi la ƒe ɖe ye
”
nyɔnua ɖo eŋu nɛ be, “vudo sia goglo ŋutɔ eye naneke mele asiwò be nãtsɔ aku tsii le eme o
afi ka nèle agbetsia kpɔ ge le?
hekpe ɖe esia ŋu la, wòe de ŋgɔ wu mia tɔgbuitɔgbui yakɔb mahã? aleke wɔ wò nãte ŋu ana tsi si nyo wu tsi si eya kple viawo kpakple eƒe nyiwo no va yi?”
yesu ɖo eŋu nɛ be, “ne amewo no tsi sia ƒe ɖe la, tsikɔ gawua wo
gake tsi si mana wò la, azu agbetsi anɔ dzidzim le mewò, ana be tsikɔ magawu wò o, ke boŋ ahe agbe mavɔ vɛ na wò
”
nyɔnu la gblɔ na yesu bena, “aƒetɔ, meɖe kuku, na tsi sia ƒe ɖem! ekema nyemagazɔ azɔli tso keke dua me ke ava nɔ tsi kum le afi sia gbe sia gbe o
”
ke yesu gblɔ nɛ be, “heyi nãyɔ srɔ̃wò vɛ
”
nyɔnua ɖo eŋu nɛ be, “srɔ̃ mele asinye o” yesu gblɔ nɛ be, “èto nyateƒe esi nègblɔ be srɔ̃ mele asiwò o
”
elabena èɖe ŋutsu atɔ̃ kpɔ, eye ame si gbɔ nèle fifia hã la menye srɔ̃wò wònye o, èto nyateƒe le nya sia me
”
egblɔ na yesu be, “aƒetɔ, mexɔe se be nyagblɔɖilae nènye
nu ka tae mi yudatɔwo mienɔa gbɔgblɔm godoo be, yerusalem kokokoe wòle be woasubɔ mawu le, evɔa mí samariatɔwo hã miebe, ele be woasubɔ mawu le to sia dzi elabena afi siae mía tɔgbuiwo subɔe le?”
yesu gblɔ nɛ bena, “nyɔnu, xɔm se be, ɣeyiɣi gbɔna eye womagasubɔ fofo la le to sia dzi alo leyerusalem o
mi samariatɔwo la, miesubɔa nu si mienya o, ke míawo la míesubɔa nu si míenya, elabena xɔxɔ la tso yudatɔwo gbɔ
gake ɣeyiɣi aɖe gbɔna, eye wòde azɔ be nyateƒe subɔsubɔwɔlawo woasubɔ fofo la le gbɔgbɔ kple nyateƒe me, elabena fofo la dia subɔla siawo tɔgbi
mawu nye gbɔgbɔ eye ame siwo le esubɔm la, ele be woasubɔe le gbɔgbɔ kple nyateƒe me
”
nyɔnua ɖo eŋu nɛ be, “nye la, menyae bena mesia alo kristo la le vava ge eye ne eva la, aɖe nu sia nu gɔme na mí
”
yesu gblɔ nɛ be, “nyee nye mesia la
”
esi wògblɔ nya sia vɔ teti ko la, eƒe nusrɔ̃lawo va do
ewɔ nuku na nusrɔ̃lawo ŋutɔ bena yesu nɔ dze ɖom kple nyɔnu aɖe gake wo dometɔ aɖeke mebia nu si ta wòle nu ƒom kple nyɔnua alo nu si me dzrom wonɔ la o
nyɔnu la gble eƒe tsize la ɖe vudoa to eye wòtrɔ yi dua me ɖagblɔ na ame siwo wòkpɔ la be,
“miva kpɔ ŋutsu aɖe si gblɔ nu siwo katã mewɔ kpɔ la nam ɖa
đe manye ame siae nye kristo la oa?”
ale ame geɖewo tso dua me va bena yewoakpɔ amea ɖa
esi nuɖuɖua sɔ gbe la, nusrɔ̃lawo ɖe kuku na yesu be wòaɖu nu
ke yesu gblɔ na wo bena, “nyemaɖu nu o, elabena nuɖuɖu aɖe le asinye esi ŋu miawo mienya nu le o
”
ke nusrɔ̃lawo bia le wo nɔewo dome be, “ame kae tsɔ nuɖuɖua vɛ nɛ?”
yesu ɖe eme na wo bena, “nye nuɖuɖue nye be mawɔ mawu, ame si ɖom ɖa la ƒe lɔlɔ̃nu eye mawu dɔ si wòdɔm la nu
menye miawoe nɔa gbɔgblɔm be esusɔ ɣleti ene ne nuŋeɣi naɖo oa? miwu miaƒe ŋkuwo dzi, ne miakpɔ agblewo dzi ɖa, nukuawo tsi eye wole klalo na ŋeŋe xoxo
nuŋelawo axɔ fetu nyuiwo eye woakplɔ ame geɖewo va agbe mavɔ la mee
nuƒãlawo kple nuŋelawo siaa akpɔ dzidzɔ geɖe
enye nyateƒe be, ame aɖee doa nu hafi ame aɖe va ŋena
nye la, medɔ mi be miayi aɖaŋe nu le afi si mieƒã nu ɖo o, ame bubuwoe ƒã nua hafi miawo mieyi ɖaŋe wo
”
esi samaria nyɔnua gblɔ na wo detɔwo be yesu gblɔ nu sia nu si yewɔ kpɔ la na ye la, ame geɖe ŋutɔ le dua me xɔe se be yesue nye mesia la
azɔ esi samariatɔwo va egbɔ la, woɖe kuku nɛ be wòanɔ yewo gbɔ, eye wònɔ wo gbɔ ŋkeke eve
le eƒe nyawo ta la, ame geɖe wu xɔ edzi se
ale wova gblɔ na nyɔnu si do goe gbã le vudoa to be, “azɔ la, miawo hã miexɔ edzi se elabena míawo ŋutɔ hã miese nya geɖewo tso eƒe nu me, ke menye le wò ɖaseɖiɖi ɖeɖe ko ta o
le nyateƒe me la, ame siae nye xexeame ƒe đela vavã
”
le ŋkeke eve megbe la, edzo yi galilea
elabena yesu ŋutɔ gblɔe ɖi xoxo be, nyagblɔɖila aɖeke mekpɔa bubu le eya ŋutɔ de o
gake esi wòyi galilea la, galileatɔwo xɔe alɔ eve, elabena ewɔ nukunu geɖewo wokpɔ le yerusalem esi wòyi ɖaɖu ŋutitotoŋkeke nyui la le afi ma
yesu gava kana le galilea afi si wòtrɔ tsi wòzu wain le
afi mae wòdo go fiaŋutime aɖe le, ŋutsu sia ƒe vi le dɔ lém le kapernaum
esi wòse be yesu tso yudea va ɖo galilea la, eyi egbɔ heɖe kuku nɛ be wòava yɔ dɔ ye viŋutsuvi si ɖo kudo nu la na ye
yesu biae bena, “ke mia dometɔ aɖeke maxɔ dzinye ase o, negbe ɖeko mewɔ nukunu geɖewo hafia?”
aʋafia la ɖe kuku nɛ be, “aƒetɔ, meɖe kuku, va míyi kaba hafi vinyea naku?”
ke yesu gblɔ nɛ be, “trɔ nãyi aƒe elabena viwò la ƒe lãme sẽ
” aʋafia la xɔ yesu dzi se eye wòtrɔ hedze aƒemɔ dzi
esi wònɔ mɔa dzi yina la, eƒe dɔla aɖewo va kpee hegblɔ nɛ be, via ƒe lãme sẽ
aʋafia la bia wo be woagblɔ gaƒoƒo si me tututu ŋutsuvi la ƒe lãme sẽ la na ye
woɖo eŋu nɛ bena, “etsɔ, anɔ abe ŋdɔ ga ɖeka me ene la, asrã sesẽ la dzo ɖa le edzi kpata
”
aʋafia la ɖo ŋku edzi be gaƒoƒo ma me tututue yesu gblɔ na ye be, “viwò la ƒe lãme sẽ
” ale aʋafia sia kple eƒe aƒe me tɔwo katã xɔe se be yesue nye mesia la vavã
esia nye yesu ƒe nukunu evelia si wòwɔ esi wòtso yudea va galilea
le nu siawo megbe la, yesu yi yerusalem le yudatɔwo ƒe ŋkekenyui aɖe dzi
taa aɖe nɔ dua ƒe agbo si woyɔna be alẽgbo la gbɔ
woyɔa taa sia le hebrigbe me be betesda taa
wowɔ agbadɔ atɔ̃ ƒo xlãe
lãmetututɔwo, bunɔwo, ŋkuagbãtɔwo, titilélawo kple dɔ vovovo lélawo va nɔa agbadɔawo te, le taa la to, henɔa tsia me bublu lalam
elabena edziedzi la, mawudɔla aɖe ɖina ɖe tsi la me heblunɛ, eye dɔnɔ si ge ɖe tsia me gbã le ebublu vɔ megbe la, ƒe dɔ si lém wònɔ la vɔna nɛ
ame aɖe hã nɔ teƒea si nɔ dɔ lém ƒe blaetɔ̃-vɔ-enyi sɔŋ
esi yesu kpɔe eye wòkpɔe dze sii be ele dɔa lém eteƒe didi la, ebiae be, “èdi be wò lãme nasẽa?”
dɔnɔa ɖo eŋu nɛ be, “ẽ, gake ame aɖeke mele asinye si akɔm ada ɖe tsia me nenye be wova blui o
ne medze agbagba be mage ɖe eme ko la, ame bubu doa ŋgɔ gena ɖe eme xoxo
”
yesu gblɔ nɛ bena, “tsi tre, nãŋlɔ wò aba ne nãyi aƒe me!”
dɔnɔa ƒe lãme sẽ enumake ale wòŋlɔ eƒe aba la hede asi zɔzɔ me
sabat ŋkekea dzie yesu wɔ nukunu sia le
le esia ta la, yudatɔwo ƒe dumegãwo kpɔ dziku ɖe eŋu
wogblɔ na ame si ŋu wòda gbe le be, “egbee nye sabat, eya ta mèkpɔ mɔ awɔ dɔ aɖeke o
mɔɖeɖe hã meli be nalé aba ɖe asi anɔ yiyim o!”
ŋutsua ɖo eŋu na wo be, “ame si da gbe le ŋunye lae na mɔm
”
wobiae be, “ame kae nye ame ma si ɖe mɔ na wò be nãwɔ esia?”
amea menya ame si yesu nye o, evɔ yesu hã bu ɖe ameha la dome xoxo
emegbe la, yesu va ke ɖe eŋu le gbedoxɔ la me eye wògblɔ nɛ bena, “azɔ la, wò lãme sẽ eya ta mègawɔ nu vɔ̃ azɔ o, ne menye nenema o la, nu si adzɔ ɖe dziwò emegbe la, avɔ̃ɖi wu gbãtɔ
”
ke ŋutsua yi ɖadi yudatɔwo ƒe amegãwo eye wògblɔ na wo bena yesue nye ame si da gbe le ye ŋu
le esia ta la, yudatɔwo ti yesu yome vevie be eda le sabat ƒe sea dzi
ke yesu gblɔ na wo bena, “fofonye le dɔ nyui wɔwɔ dzi ɖaa va se ɖe fifi, ale nye hã mele eƒe afɔteƒe tom
” eƒe nya siawo gade ada mo na yudatɔwo ƒe nunɔlawo ale wodi kokoko be yewoawui
hekpe ɖe esia ŋu la, wogblɔ be eyɔ mawu be eyae nye ye fofo, ale be wòtsɔ eɖokui sɔ kple mawu
yesu ɖo eŋu na wo bena, “vi la mate ŋu awɔ naneke le eya ŋutɔ ɖokui si o, nu si wòwɔna lae nye nu si wòkpɔ fofoa wòle wɔwɔm
elabena fofo la lɔ̃a via be wòawɔ nukunu gãwo wu esi miekpɔ va yi
via afɔ ame kuku siwo dze eŋgɔ la ɖe tsitre abe ale si fofo la wɔnɛ ene
fofo la tsɔ ʋɔnudɔdrɔ̃ katã gble ɖe via sime
be amewo katã nade bubu eŋu abe ale si wodea bubu fofo la ŋui ene
gake ne miegbe bena yewomade bubu mawu vi si wòɖo ɖe mi la ŋu o la, efia be miele bubu dem fofo la hã ŋu o
”mele egblɔm na mi kple kakaɖedzi be, ame sia ame si sea nye nyawo, eye wòxɔ mawu si ɖom ɖa la dzi se la, akpɔ agbe mavɔ, ale be womadrɔ̃ ʋɔnui o, elabena eto ku me yi agbe mavɔ la me xoxo
megale gbe tem ɖe edzi na mi bena, ɣeyiɣi aɖe gbɔna, eva ɖo gɔ̃ hã xoxo, esime ame kukuwo gɔ̃ hã ase nye gbe, ẽ, woase nye mawu vi la ƒe gbe, eye ame siwo awɔ ɖe edzi la akpɔ agbe mavɔ
abe ale si agbe le fofo la ŋutɔ me ene la, nenema kee wòna be agbe nanɔ via hã me,
ale be vi la nadrɔ̃ ʋɔnu amegbetɔwo katã le woƒe nu vɔ̃wo ta elabena eyae nye mesia alo amegbetɔvi la
megawɔ nuku na mi o
le nyateƒe me la, ɣeyiɣi aɖe li gbɔna; esi ame kuku siwo le yɔdowo me hã ase mawu vi la ƒe gbe,
eye woatsi tre ado go tso yɔdoawo me
ana ame siwo wɔ nu nyuiwo la nayi agbe mavɔ la me, ke adrɔ̃ ʋɔnu ame vlo siwo kpɔ dzidzɔ le vɔ̃wɔwɔ ŋuti
”nye la medrɔ̃a ʋɔnu abe ale si fofo la di tso asinye ene
nyemedrɔ̃a ʋɔnu ame aɖeke hã o, negbe ne fofo la di tso asinye ko
hekpe ɖe esia ŋu la, medrɔ̃a ʋɔnu le dzɔdzɔenyenye nu eye ame ŋkumekpɔkpɔ mele eme o, elabena medrɔ̃a ʋɔnu ɖe mawu si dɔm ɖa la ƒe didi nu
nye la nyemewɔa nye lɔlɔ̃nu le ʋɔnudɔdrɔ̃ me o, fofo la ƒe lɔlɔ̃nu ko mewɔna
”ne meɖi ɖase le ɖokuinye ŋu la, amewo mexɔnɛ sena o
ame bubu aɖe li si le ɖase ɖim tso ŋutinye eye menya be eƒe ɖaseɖiɖi tso ŋutinye le eteƒe
”miawo la miedɔ amewo ɖe yohanes gbɔ, eye wòɖi ɖase ɖo kpe nyateƒe la dzi
gake mana mianya bena, ɖase detotɔ katã wu esi woɖi tso ŋunye metso amegbetɔ aɖeke gbɔ o
togbɔ be meƒo nu na mi tso yohanes ƒe ɖaseɖiɖi ŋuti hã la, ɖe mewɔ esia be miaxɔ dzinye ase ale be miakpɔ ɖeɖe
yohanes zu kekeli klẽ na mi ɣeyiɣi kpui aɖe, ale be miekpɔ dzidzɔ le kekelia ŋuti elabena eƒe keklẽ la ɖe vi na mi
ke nye la, ɖasefo si kɔ wu yohanes la le asinye
esiae nye be, mewɔ nukunu geɖe siwo nye dɔ siwo fofo la tsɔ de asi nam
woawoe fia be fofo lae dɔm vavã
fofo la ŋutɔ ɖi ɖase le ŋunye togbɔ be miekpɔe kpɔ alo meƒo nu na mi kpɔ o hã
ke, togbɔ be fofo la le ɖase ɖim na mi hã la, miegbe be yewoamaɖo toe o, elabena miegbe be yewomaxɔ nye, ame si wòdɔ ɖa kple eƒe agbenya la dzi ase o
”miedzroa mawunya me tsitotsito elabena miexɔ se bena miekpɔa agbe mavɔ le eme
evɔ mawunya bliboa katã la, dzinyee wotui ɖo
gake miegbe gbidii bena yewomava gbɔnye ale be mana agbe mavɔ sia mi o
”nyemexɔa kafukafu tso amewo gbɔ o
ke menya mi, eye menyae be, mawu ƒe lɔlɔ̃ mele mia me o
menya esia elabena nye la meva le fofonye ƒe ŋkɔ me gake miegbe gbidii be yewomaxɔm o, ke esi ɖokuitɔdilawo va le woawo ŋutɔwo ƒe ŋkɔ me la, miexɔ wo alɔ eve
mewɔ nuku nam bena miegbe bena yewomaxɔ dzinye ase o
elabena miedea bubu mia nɔewo ŋu kple dzidzɔ gake mietsɔ ɖeke le eme na bubu si mawu ɖeka hɔ̃ɔ hã de mia ŋu o!
”menye nyee le mia nu tso ge na fofo la tso nu siawo ŋuti o, ke boŋ mose, ame si ƒe sewo dzi mietsɔ miaƒe mɔkpɔkpɔwo katã da ɖo bena ele mia kplɔ ge ayi ɖe dziƒoe la, eyae le mia nu tso ge
miawo la, miegbe bena yewomaxɔ mose dzi ase o, anye ne miexɔ nye hã dzinye se
elabena mose ŋlɔ nu tso ŋunye gake miexɔ edzi se o
le esia ta miexɔ nye hã dzinye se o
esi miexɔ mose ƒe ŋɔŋlɔwo dzi se o ta la, miexɔ nye hã dzinye se o
”
le esiawo megbe la, yesu tso galilea ƒu si woyɔna hã be tiberia ƒu la yi egodo
ameha gã aɖe nɔ eyome elabena wokpɔ nukunu siwo wòwɔ heda gbe le dɔnɔwo ŋu
yesu lia togbɛ aɖe eye eya kple eƒe nusrɔ̃lawo nɔ anyi ɖe afi ma
yudatɔwo ƒe ŋutitotoŋkekenyui la hã te tu aƒe le ɣemaɣi me
esi yesu fɔ ta dzi la, ekpɔ ameha gã aɖe gbɔna ɖe egbɔ, etrɔ ɖe filipo ŋu biae bena, “filipo, afi kae míakpɔ nuɖuɖu le aƒle na ame gbogbo siawo?”
yesu gblɔ esia bena yeatsɔ ado filipo ƒe xɔse akpɔ elabena eya ŋutɔ nya nu si wɔ ge wòala
filipo ɖo eŋu nɛ be, “míahiã ga home gã aɖe ŋutɔ ne míete kpɔ be míaƒle nuɖuɖu na ame siawo katã!”
eƒe nusrɔ̃lawo dometɔ ɖeka, andrea, simɔn petro nɔvi, gblɔ nɛ bena,
“ŋutsuvi aɖe le afii si si abolo atɔ̃ kple tɔmelã memee eve le, gake nu ka esia ate ŋu awɔ le ameha gã sia ŋuti?”
yesu gblɔ na nusrɔ̃lawo be, “mina ame sia ame nanɔ anyi
” ale ame siwo ƒe xexlẽme anɔ akpe atɔ̃ la nɔ anyi ɖe gbe dama la dzi
yesu tsɔ aboloawo eye wòdo gbe ɖa heda akpe ɖe wo ta
emegbe la, etsɔe na eƒe nusrɔ̃lawo be woama na ameawo
edo gbe ɖa ɖe tɔmelã memee eveawo hã ta eye wòtsɔe na ameawo
ale ame sia ame ɖu nu ɖi ƒo nyuie
yesu gblɔ na nusrɔ̃lawo bena, “azɔ, miƒo abolo wuwluiawo katã nu ƒu bena womagazu vlo o
”
woƒo abolo wuwluiawo katã nu ƒu wòyɔ kusi wuieve sɔŋ
esi ameawo kpɔ nukunu gã si yesu wɔ la, wodo ɣli gblɔ bena, “le nyateƒe me la, ame siae nye nyagblɔɖila si míele mɔ kpɔm na!”
yesu kpɔe dze sii bena ameawo nɔ didim be yewoalé ye aɖo fia sesẽtɔe eya ta ewɔ dzaa galia togbɛ la eye wòdzo le wo gbɔ
le fiẽme la, nusrɔ̃lawo yi ƒuta ɖanɔ elalam le afi ma
zã do vɔ keŋ, gake yesu medo ta ɖa o
eya ta nusrɔ̃lawo ge ɖe ʋu aɖe me eye wokui ɖo ta kapernaum
ya sesẽ aɖe de asi ƒoƒo me eye ƒu la dze agbo
esi woku ʋua abe kilometa atɔ̃ alo ade ko ene la, wokpɔ yesu wòle tetem ɖe ʋua ŋuti, enɔ zɔzɔm le tsia dzi, ke nusrɔ̃lawo vɔ̃ ŋutɔ
gake edo ɣli yɔ wo eye wògblɔ na wo bena, womegavɔ̃ o
esi wonya be yesue la, wokɔe de ʋua me eye enumake ʋua de tɔkɔ afi si yim wonɔ
le ŋufɔke la ameha la le tsitre ɖe ƒu la ƒe go kemɛ dzi, eye wokpɔ bena ʋu bubu aɖeke megale afi ma o, negbe ɖeka ko, wokpɔ hã be yesu meɖo ʋua kple eƒe nusrɔ̃lawo o, ke boŋ woawo ɖeɖe koe yi
tete ʋu bubu aɖewo hã tso tiberia va ɖo afi si ameawo ɖu abolo si aƒetɔ la yra kple akpedada le,
eya ta ameawo nɔ ŋku lém ɖe wo me nɔ yesu dim
ke esi womekpɔ yesu alo eƒe nusrɔ̃lawo le ʋuawo dometɔ aɖeke me o la, woɖo ʋuawo heyi kapernaum be yewoaɖadii
esi woɖo kapernaum la, wokpɔ yesu eye wobiae be, “nufiala, ale ke nèwɔ hafi va do ɖe afi sia?”
yesu ɖo eŋu na wo bena, “le nyateƒe me la, miele diyem, menye kple susu be miexɔ dzinye se ta o, ke boŋ le nuɖuɖu si mena mi nyitsɔ la ta
nuɖuɖu tea ŋu gblẽna, eya ta migatsi dzi ɖe nu siwo gblẽna la ŋu akpa o
ke boŋ mitsɔ miaƒe ŋusẽ katã ti agbe mavɔ si nye, mesia alo amegbetɔ vi la mana mi la yome
elabena esia tae mawu fofo la ɖom ɖe xexeame
”
ameawo biae be, “nu ka tututue míawɔ be wòadze mawu ŋu?”
yesu gblɔ na wo be, “enye mawu ƒe didi be miaxɔ ame si wòɖo ɖe mi la dzi ase
”
tete ameawo biae be, “nukunu ka nãwɔ míakpɔ be míaxɔ dziwò ase? nu ka nãwɔ?”
mía fofowo ɖu mana le gbea dzi abe ale si woŋlɔe ɖi ene be, “ena abolo wo tso dziƒo be woaɖu
”
yesu ɖo eŋu na wo be, “fofonyee na aboloa wo, menye mosee na wo o
eya ta azɔ la, ele abolo vavãtɔ nam mi tso dziƒo
abolo vavãtɔ siae nye amegbetɔ, si mawu ɖo ɖa tso dziƒo, eye ame sia naa agbe xexeame katã
”
ameawo gagblɔ bena, “aƒetɔ, na abolo vavã sia mí gbe sia gbe
”
yesu ɖo eŋu na wo bena, “nyee nye abolo vavã si naa agbe amewo
ame sia ame si ava gbɔnye la, dɔ magawui akpɔ o, eye ame si xɔ dzinye se la, tsikɔ hã magawui gbeɖegbeɖe o
gake nu si le fu ɖem na mi, abe ale si megblɔ do ŋgɔe ene lae nye bena, togbɔ be miekpɔm hã la, miexɔ dzinye se o
ke ame siwo fofo la tsɔ nam la, ava gbɔnye eye nyemagbe wo xɔxɔ gbeɖe o
elabena ɖe metso dziƒo va bena mawɔ mawu si dɔm ɖa la ƒe lɔlɔ̃nu, ke menye nye ŋutɔ nye lɔlɔ̃nu o
mawu ƒe didie nye bena, nyemabu ame siwo wòtsɔ nam la ƒe ɖeke o, ke boŋ be makplɔ wo va agbe mavɔ la mee le nuwuwuŋkekea dzi
enye fofo la ƒe didi vevie hã be, ame sia ame si kpɔ via eye wòxɔ edzi se la, nakpɔ agbe mavɔ eye mafɔe ɖe tsitre le nuwuwuŋkekea dzi
”
azɔ yudatɔwo de asi liʋiliʋĩlilĩ me le eŋu le ale si wògblɔ be yee nye abolo si tso dziƒo va la ta
wodo ɣli hoo be, “nu ka! menye ame siae nye yesu, yosef vi la oa? mienya fofoa kple dadaa ɖe! ke nu ka koŋ gblɔm wòle fifia? đe wòle gbɔgblɔm be dziƒoe yetso va?”
yesu ɖo eŋu na wo bena, “migalĩ liʋiliʋĩ be megblɔ nya sia ta o
elabena ame aɖeke mate ŋu ava gbɔnye o, negbe fofo si dɔm ɖa lae hee ɖe ŋunye, eye le nuwuwuŋkekea dzi la, mana ame siawo katã ƒomevi natsi tre
abe ale si woŋlɔe ɖe mawunya mee ene la, ‘woafia nu wo katã tso mawu ŋuti
’ ame siwo katã fofo la ƒo nu na, eye wosrɔ̃ nyateƒe la le egbɔ la, ava gbɔnye
menye ɖe mele gbɔgblɔm be ame aɖeke kpɔ mawu kpɔ ŋkume kple ŋkume o, elabena nye, ame si tso fofo la gbɔ la, koe kpɔe kpɔ
”mele egblɔm na mi nyateƒetɔe be, ame sia ame si xɔ dzinye se la, agbe mavɔ le esi xoxo!
nyee nye agbebolo la!
togbɔ be mia fofowo ɖu mana si wona wo tso dziƒo hã la, wo katã woku
ke esiae nye abolo si ɖi tso dziƒo va, esi ame aɖu eye maku o
nyee nye agbebolo si ɖi tso dziƒo va
ne ame aɖe ɖu abolo sia la, anɔ agbe tegbee
abolo siae nye nye ŋutilã si matsɔ ana ɖe xexeame ƒe agbe ta
”
azɔ ʋiʋli gaɖo yudatɔwo dome tso nya si tututu gblɔm yesu nɔ la ŋuti
wobia wo nɔewo be, “aleke ŋutsu sia awɔ atsɔ eƒe ŋutilã ana mi be míaɖu?”
yesu gaɖo eŋu na wo bena, “mele gbe tem ɖe edzi na mi nyateƒetɔe bena, ne ame aɖe meɖu mesia alo amegbetɔ vi la ƒe ŋutilã eye wòno eƒe ʋu o la, agbe mavɔ la mate ŋu anɔ eme o
ke ame si ɖu nye ŋutilã eye wòno nye ʋu la, agbe mavɔ la le esi xoxo, eye eyae nye ame si mafɔ ɖe tsitre le nuwuwuŋkekea dzi
elabena nye ŋutilãe nye nuɖuɖu vavã la eye nye ʋue nye nunono vavã la
ame sia ame si ɖua nye ŋutilã eye wònoa nye ʋu lae nye ame si le menye eye nye hã mele eme
nye la mele agbe, elabena fofo gbagbe si dɔm ɖa la na ŋusẽm, eye nenema ke ame siwo ɖua nye ŋutilã la, anɔ agbe elabena mena agbe wo
nyee nye abolo vavã si tso dziƒo va, ame sia ame si aɖu abolo sia ƒe ɖe la anɔ agbe tso mavɔ me yi mavɔ me, eye maku abe ale si mia fofowo ku togbɔ be woɖu abolo si tso dziƒo la hã ene o
”
yesu gblɔ nya siawo katã le esime wònɔ nu fiam le yudatɔwo ƒe ƒuƒoƒe le kapernaum
nya la nye gbɔgbɔ kple agbe
eƒe nusrɔ̃lawo ŋutɔ gɔ̃ hã gblɔ bena, “nyateƒe, aƒetɔ ƒe nya siawo gɔmesese sesẽ ŋutɔ
ame kae ate ŋu ase wo gɔme?”
yesu kpɔe dze sii be yeƒe nusrɔ̃lawo le liʋiliʋĩ lĩm, eya ta ebia wo bena, “đe nye nyawo ɖia mia nua?
ne ele alea ɖe, aleke miabu nenye be miekpɔ amegbetɔ vi la, wotrɔ yina dziƒo ake?
gbɔgbɔ kɔkɔe la koe naa agbe mavɔ
wɔna aɖeke mele ŋutilã ya ŋu o
nya siwo megblɔ na mi la, nye gbɔgbɔ kple agbe
gake va se ɖe fifia la, mia dometɔ aɖewo mexɔ dzinye se o
” ke yesu nya ame siwo mexɔ edzi se o kple ame si le ede ge asi la tso gɔmedzedzea me ke
yesu gblɔ mlɔeba be, “nya si megblɔ va yi lae nye nu si mewɔnɛ esi megblɔ be ame aɖeke mate ŋu ava gbɔnye o, negbe fofo la ŋutɔe hee ɖe ŋunye
”
esi wògblɔ nya siawo vɔ la, eƒe nusrɔ̃la geɖewo trɔ dzo le egbɔ hegblee ɖi
yesu trɔ ɖe nusrɔ̃la wuieveawo ŋu eye wòbia wo bena, “miawo hã miedi be yewoadzoa?”
simɔn petro ɖo eŋu nɛ be, “aƒetɔ, ame ka gbɔe míadzo ayi? wò ko sie agbe mavɔ nya la le
míexɔe se eye mienyae bena wòe nye mawu ƒe vi kɔkɔe la
”
yesu trɔ gblɔ nɛ be, “mi ame wuievee metia, gake ame ɖeka le mia dome si nye abosam!”
yesu gblɔ nya sia tso yuda, simɔn iskariɔt vi, ame si nye ame wuieveawo dometɔ ɖeka, eye wònye ame si atsɔe ade asi na eƒe futɔwo la ŋu
emegbe la, yesu trɔ yi galilea nutome, henɔ tsatsam le kɔƒewo me
medi bena yeaɖo yudea ya kura o, elabena yudatɔwo nɔ nugbe ɖom ɖe eŋu le afi ma be yewoawui
azɔ yudatɔwo ƒe ŋkekenyui vevi aɖe ɖo edzi
woyɔa ŋkeke sia be agbadɔmeŋkekenyui
esi ŋkekea tu aƒe ta la, yesu nɔviŋutsuwo va ƒoe ɖe enu be neyi yudea ne wòaɖu ŋkekenyuia le afi ma
nɔviawo gblɔ nɛ be, “míedi be nãyi yudea elabena amewo le afi ma fũu si ate ŋu akpɔ wò nukunuwɔwɔwo
ame si dina be yeazu ame ŋkuta la mewɔa nu le bebeme o
eya ta esi nèle nu siawo wɔm la, ele be nãdo ɖe gaglãgbe ne xexeame nakpɔ wò
”
nɔviawo gblɔ esia elebena woawo ŋutɔ gɔ̃ hã mexɔ edzi se o
yesu ɖo eŋu na wo bena, “miawo la, mievo eye miekpɔ mɔ ayi teƒe sia eye nya aɖeke madzɔ o, ke nye la, ɣeyiɣi sia menye ɣeyiɣi nyuitɔ nam be mayi o
miawo la, xexeametɔwo melé fu mi o, ke nye la, wolé fum vevie elabena mehe nya ɖe wo ŋu ɖe woƒe nu vɔ̃ kple nu madzemadze wɔwɔ ta
mido ŋgɔ mianɔ yiyim faa
ne ɣeyiɣi nyuitɔ ɖo nam ko la, nye hã madze mia yome
”
ale yesu tsi galilea le ŋkeke mawo me
esi yesu nɔviŋutsuwo dzo vɔ megbe la, eya hã yi ŋkekenyuia ɖuƒe
ke eyi le bebeme be amewo nagakpɔ ye o
yudatɔwo ƒe amegãwo dii vevie le azã la ɖuƒe eye wonɔ eta biam se le amewo gbɔ
ame geɖewo nɔ nu ƒom le eŋu le teƒea
ame aɖewo gblɔ be, “enye ame deŋgɔ wɔnuku aɖe
” ke ame bubuwo hã gblɔ be, “alakpatɔe wònye le amewo flum le yiyim
”
ke dzideƒo menɔ ame siwo nɔ ekafum la si be woaƒo nu tso eŋu le dutoƒo o, elabena wonɔ vɔvɔ̃m be yudatɔwo ƒe amegãwo ava he to na yewo
esi ŋkekenyui la ƒe afa nu yi la, yesu yi ɖe gbedoxɔ la me eye wòde asi nufiafia amewo me
ewɔ nuku na yudatɔwo ƒe amegãwo ŋutɔ esi wose nu siwo gblɔm wònɔ le gbedoxɔ la me
wobia wo nɔewo be, “aleke wɔ ame sia nya nu siawo nyuie ale, togbɔ be mede miaƒe suku aɖeke kpɔ o?”
yesu gblɔ na wo bena, “nye la, nyemele nu siwo tso nye ŋutɔ nye susu me la fiam o, ke boŋ mawu si ɖom ɖa la ƒe susuwo fiam mele
nenye be mia dometɔ aɖe ɖoe kplikpaa bena yeawɔ mawu ƒe lɔlɔ̃nu la, akpɔe adze sii xoxo nenye be nye nufiafia tso mawu gbɔ loo alo enye nye ŋutɔ nye nyawo
ne ame aɖe le nu ƒom tso nu si eya ŋutɔ susu ŋuti la, ekema ele kafukafu dim na eɖokui tso amewo gbɔ
ke ame si le didim bena yeade bubu ame si ɖoe ɖa ŋuti la, ame mae nye nyateƒetɔ kple nuteƒewɔla
mia dometɔ aɖeke mewɔa mose ƒe sewo dzi o, ke nu ka tae wòle be miatsɔ nya ɖe ŋunye bena meda le eƒe sewo dzi
eye nu ka tae wòle be miawum ɖe esia ta?”
ameawo ɖo eŋu nɛ be, “wò la, gbɔgbɔ vɔ̃ le mewò! ame kae le didim be yeawu wò?”
yesu gblɔ na wo bena, “nukunu ɖeka pɛ ko mewɔ eye mi katã miaƒe mo wɔ yaa
ke mose de se na mi be miatso aʋa eye mietsoa aʋa na mia viwo le sabat ŋkekea gɔ̃ hã dzi
ke menye mosee to aʋatsotso vɛ o, ke boŋ edzɔ tso fofoawo dzi le blema
azɔ la nenye be woate ŋu atso aʋa na ɖevi le sabat dzi ale be womada le mose ƒe se dzi o la, nu ka ŋuti miele dziku dom ɖe ŋunye be meda gbe le ameti blibo la ŋu le sabat dzi?
migadrɔ̃ ʋɔnu ɖe dzedzeme nu o, ke boŋ midrɔ̃ ʋɔnu ɖe dzɔdzɔenyenye nu
”
yerusalemtɔ aɖe siwo nɔ afi ma la gblɔ na wo nɔewo be, “alo menye ame si dim dumegãwo le be yewoawu lae nye esia oa?
ame lae nye esi le afii le mawunya gblɔm le dutoƒo gake ame aɖeke mebia nya aɖekee o
đe míaƒe dumegãwo xɔe se mlɔeba be eyae nye kristo la vavã?
ame bubuwo hã nɔ gbɔgblɔm be ame sia mate ŋu anye kristo la o, elabena míenya afi si wodzii le, evɔ nenye be kristo ŋutɔ ava la, ɖeko wòado ko kpoyi, ame aɖeke manya afi si wòtso o
”
yesu nya nu sia nu si gblɔm wonɔ eya ta esi wònɔ mawunya gblɔm le gbedoxɔ la me la, egblɔ bena, “miawo la, mienyam eye mienya afi si wodzim le, ke magblɔ na mi bena, ame si mienya o lae dɔm ɖa, eye ame siae nye nyateƒe la
nye la menyae elabena nye kplie li hafi wòdɔm ɖe mia gbɔ
”
le yesu ƒe nya siawo ta la, yudatɔwo ƒe amegãwo di be yewoalée, gake ame aɖeke mete ŋu te ɖe eŋu kaka ayi elé ge o, elabena mawu ƒe ɣeyiɣi si wòɖo la mede haɖe o
ame geɖe siwo nɔ gbedoxɔ la me la xɔ edzi se eye wogblɔ be, “nukunu kawoe miele mɔ kpɔm be ne kristo la va la awɔ, esi ame sia mewɔ o?”
esi farisitɔwo se nya siawo le amewo nu la, wo kple osɔfogãwo dɔ gbedoxɔmesrafowo ɖa bena woayi aɖalé yesu
gake yesu gblɔ be, “ele be maganɔ mia gbɔ vie hafi matrɔ agayi ame si dɔm ɖa gbɔ
miadim, ke miakpɔm o, eye miate ŋu ava afi si meyi hã o
”
yesu ƒe nya siawo na be yudatɔwo ƒe amegãwo tɔtɔ
wobia wo nɔewo be, “afi kae wòle ɖoɖo wɔm bena yeadzo ayi? đewohĩ edi be yeayi aɖagblɔ mawunya na yudatɔ siwo le anyigba vovovowo dzi alo be yeayi trɔ̃subɔlawo ƒe anyigba dzi aɖagblɔ mawunya na wo le afi ma
”
wogabia hã be, “nu ka tututue wòwɔnɛ be, ‘miadim ke miakpɔm o, eye miate ŋu ava afi si mayi hã o
’”
le agbadɔmeŋkekenyuia ƒe ŋkeke mamlɛtɔ dzi la, yesu do ɣli gblɔ na ameha la be, “nenye be tsikɔ le mia dometɔ aɖe wum la, neva gbɔnye wòava no tsi faa
elabena, mawunya gblɔ bena, “ame si xɔ dzinye se la, tɔsisi si me agbetsi le la anɔ dzidzim tso eya ma me ke
”
yesu nɔ nu ƒom tso gbɔgbɔ kɔkɔe la ŋuti elabena woana gbɔgbɔ kɔkɔe la ame sia ame si xɔ edzi se
ke womena gbɔgbɔ kɔkɔe la haɖe o elabena womekɔ yesu ŋuti haɖe o
mama ɖo ameawo dome
esi amehawo se nya si wògblɔ la, ɖewo gblɔ be, “le nyateƒe me la, ame siae nye nyagblɔɖila si ava do ŋgɔ na mesia la
”
ame bubu aɖewo be, “eyae nye kristo la” 
ke ame bubu aɖewo le biabiam be, “đe kristo ate ŋu atso galilea mahã?
đe mawunya megblɔ be kristo la atso david ƒe ƒome kple betlehem, du si me david nɔ la me oa?”
ale mama ɖo ameawo dome tso ame si tututu yesu nye la ŋuti
ame aɖewo di vevie be yewoalée gake wo dometɔ aɖeke medo dzi ka asi eŋu o
asrafo siwo osɔfogãwo kple farisitɔwo ɖo ɖa be woayi aɖalé yesu la trɔ gbɔ va asi ƒuƒlu
ameawo bia wo bena, “nu ka tae mielé ŋutsua vɛ o
”
ke asrafoawo ɖo eŋu na wo be, “nya geɖe siwo ŋutsu sia gblɔ la sɔ to me na mi ŋutɔ
le anukware me la míese nya deto sia tɔgbi kpɔ o
”
faristitɔawo ɖu fewu le asrafoawo ŋu gblɔ be, “ke ɖe ŋutsu sia flu miawo hã xoxoa?
miekpɔ dumegã aɖe alo farisitɔ aɖe wòxɔ ame sia dzi sea?
ameha gã sia, si mele naneke nyam o la, koe xɔ edzi se, ke nu kae wonya tso nu sia ŋuti
fiƒode ava ame siawo dzi kokoko!”
ke nikodemo si nye ameawo dometɔ ɖeka, ame si hã va yesu gbɔ le zã me la tsi tre hebia etɔwo bena,
“đe wòle se nu be woatso nya me hafi adrɔ̃ ʋɔnu ame aɖea?”
woɖo eŋu nɛ be, “wò hã galileatɔe nènyea? wò ŋutɔ dzro mawunya la me eye nãkpɔ ŋuɖoɖo na ɖokuiwò
le nyateƒe me la, nyagblɔɖila aɖeke matso galilea o!”
ale takpekpea kaka eye ame sia ame dzo yi aƒe me
yesu trɔ dzo yi amito la dzi
gake esi ŋu ke ko la, egatrɔ va gbedoxɔ la me
ameha gã aɖe gaƒo zi ɖe eŋu, eye wòbɔbɔ nɔ anyi hefia nu wo
esi wònɔ nu ƒom la, yudatɔwo ƒe dumegãwo kple faristitɔwo kplɔ nyɔnu aɖe si wolé asiasii, wònɔ ahasi wɔm la vɛ eye wokplɔe da ɖe ameawo titina
azɔ wogblɔ na yesu be, “nufiala, míelé nyɔnu sia, asiasii wònɔ ahasi wɔm
mose ƒe se gblɔ bena, ne wolé ame aɖe alea la, ele be woaƒu kpee
aleke nèkpɔ tso nya sia ŋu?”
ame siawo bia biabia sia yesu be yewoatsɔ atre mɔ nɛ ale be ne wògblɔ nya aɖe ko la, yewoatsɔ nya ɖe eŋu
ke ɖeko yesu bɔbɔ ta tsɔ eƒe asibidɛ ŋlɔ nui ɖe anyigba
ameawo ganɔ fu ɖem nɛ kokoko be neɖo nya la ŋu na yewo, eya ta efɔ kɔ dzi gblɔ na wo be, “enyo, miƒu kpe nyɔnu sia ne wòaku, gake ame si ŋu nu vɔ̃ aɖeke mele o la, netre kpea ƒuƒui
”
esi yesu gblɔ nya siawo vɔ ko la, ebɔbɔ ta eye wògade asi nua ŋɔŋlɔ me ɖe anyigba
esi wose esia la, wode asi dzodzo me ɖekaɖeka, tso tsitsitɔ dzi va se ɖe esime wo katã wodzo negbe yesu kple nyɔnua kple ameha la koe susɔ
yesu fɔ ta dzi bia nyɔnua be, “afi ka ame siwo tsɔ nya ɖe ŋuwò la le? wo dometɔ ɖeka hɔ̃ɔ hã meƒu kpe wò oa?”
nyɔnua ɖo eŋu nɛ be, “meɖe kuku, ao
” yesu gblɔ nɛ be, “nye hã nyemebu fɔ wò o; heyi eye tso esia dzi la, mègawɔ nu vɔ̃ azɔ o
”
yesu gaƒo nu na ameawo eye wògblɔ be, “nyee nye xexeame ƒe kekeli la
eya ta ne ame aɖe dze yonyeme la, mazɔ viviti me o, elabena agbe ƒe kekeli la aklẽ ɖe eƒe mɔ dzi
”
farisitɔ siwo nɔ afi ma la ɖo eŋu nɛ be, “wò la, ɖokuiwò ko dom nèle ɖe dzi
wò ɖaseɖiɖiwo nye alakpa sɔŋ ko
”
yesu ɖo eŋu na wo be, “togbɔ be mele ɖase ɖim le ɖokuinye ŋu hã la, nye ɖaseɖiɖi la nye nyateƒe
elabena nye la menya afi si metso kple afi si meyina, ke miawo la mienya afi si metso alo afi si meyina o
miawo la miedrɔ̃a ʋɔnu le amegbetɔwo ƒe nugɔmesese nu
nye la nyemele ʋɔnu drɔ̃m ame aɖeke o,
gake ne medrɔ̃ ʋɔnu la, anye ʋɔnudɔdrɔ̃ dzɔdzɔe le go sia go me, elabena nye kple fofonye si dɔm ɖa lae le edrɔ̃ ge
miaƒe see gblɔ be, ne ame eve ƒe ɖaseɖiɖi le nya aɖe ŋu sɔ ko la, woaxɔe be nyateƒe
nenema ke nye kple fofonye hã ƒe ɖaseɖiɖi le ɖeka, eya ta nye nyawo nye nyateƒe
”
ameawo biae be, “afi kae fofowòa le?” yesu ɖo eŋu na wo be, “miawo la mienya ame si menye o, eya ta mienya ame si nye fofonye hã o
ne ɖe mienyam la, anye ne mienya fofonye hã
”
togbɔ be yesu gblɔ nya siawo le gbedoxɔ la ƒe gadzraɖoƒe hã la, ame aɖeke mete kpɔ be yealée o elabena eƒe ɣeyiɣi la meɖo haɖe o
yesu gagblɔ na wo hã be, “nye la mele dzodzo ge, miadim gake miakpɔm o, miaku ɖe miaƒe nu vɔ̃wo me, eye afi si meyina hã la, miate ŋu ava o
”
yudatɔwo bia be, “ame sia ɖe, ɖe wòle susu wɔm be yeawu ye ɖokuia? nu ka tututue wòwɔnɛ esi wògblɔ be, ‘miawo la miate ŋu ava afi si nye la meyina o
’?”
yesu ɖo eŋu na wo be, “miawo la, anyigba sia dzie mietso, ke nye la dziƒoe metso
miawo la, xexe sia me tɔwoe mienye, ke nye la, nyemetso xexe sia me o
esia tae megblɔ na mi be, miaku ɖe miaƒe nu vɔ̃wo me
le nyateƒe me, ne miexɔ dzinye se be nyee nye ame si le vava ge o la, miaku ɖe miaƒe nu vɔ̃wo me
”
ameawo gabia be, “gblɔ ame si tututu nènye la na mi
” yesu ɖo eŋu na wo be, “megblɔ ame si menye la tso gɔmedzedzea me ke
nye la nu geɖewo li mate ŋu agblɔ tso mia ŋuti eye mate ŋu adrɔ̃ ʋɔnu mi ɖe wo ta gake nyemawɔ esia o, elabena ame si dɔm ɖa la, eyae nye nyateƒetɔ la, eye nu siwo mese tso egbɔ lae megblɔna na xexeame
”
ke va se ɖe fifi hã la, ameawo mese nu si gblɔm wònɔ na wo le fofo la ŋuti gɔme kpɔ o
ale yesu gagblɔ na wo be, “le nye ku kple tsitretsitsi vɔ megbe hafi miakpɔe adze sii be, nyee nye mesia la, eye nya siwo katã menɔ gbɔgblɔm na mi la, menye nye ŋutɔ nye nya kpakpawo o, ke boŋ wonye nya siwo fofo la fiam be magblɔ
eya ame si dɔm ɖa la li kplim ɖaa, medzo le gbɔnye o, elabena mewɔa eƒe didi ko dzi ɖaa
”
esi wònɔ nu ƒom la, ame geɖewo xɔ edzi se
yesu gblɔ na yudatɔ siwo xɔ edzi se la bena, “ne mielé nye nufiafiawo me ɖe asi la, ekema mianye nye nusrɔ̃la vavãwo
miadze si nyateƒe la hã, eye nyateƒe la awɔ mi ablɔɖeviwoe
”
ameawo ɖo eŋu nɛ be, “míawo la, abraham ƒe dzidzimeviwoe míenye eye míenye kluviwo na ame aɖeke kpɔ le anyigba sia dzi o
eya ta nu kae nèwɔnɛ esi nègblɔ bena, ‘míazu ablɔɖeviwo’?”
yesu gagblɔ na wo be, “mele gbe tem ɖe edzi na mi be, ame sia ame si wɔa nu vɔ̃ la nye nu vɔ̃ ƒe kluvi
kluviwo la, gomekpɔkpɔ aɖeke meli na wo o, gake gomekpɔkpɔ li na aƒea tɔ ƒe vi la ya
eya ta nenye be vi la na miekpɔ ablɔɖe la, ekema miezu ablɔɖeviwo vavã
menyae bena abraham ƒe dzidzimeviwoe mienye, gake mi ame aɖewo miedi be yewoawum elabena nye nyawo mesɔ to me na mi o
nu siwo gblɔm mele na mi lae nye esiwo teƒe mekpɔ esi menɔ fofonye gbɔ
gake miawo la, miele mia fofo ƒe gbedzi wɔm
”
ameawo gaɖo eŋu nɛ be, “mía fofoe nye abraham
” yesu ɖo eŋu na wo be, “gbeɖe! abraham menye mia fofo o, ne mia fofoe wònye la, anye ne miadze kpɔɖeŋu nyui si wògblẽ ɖi na mi la yome
ke miawo la miele agbagba dzem be yewoawum elabena mele nyateƒe si tso mawu gbɔ la gblɔm na mi
abraham mewɔ nu siawo ƒomevi aɖeke o
le nyateƒe me ne miewɔ alea la, mia fofo ƒe afɔtoƒe tututu ko tom miele
” woɖo eŋu nɛ be, “míawo la, menye ahasie mía dzilawo wɔ hafi dzi mí o
fofo ɖeka koe li na mí le nyateƒe la me eye eyae nye mawu ŋutɔ
”
yesu gblɔ na wo be, “đe miaƒe nya sia le eme la, anye ne mialɔ̃m, elabena mawu gbɔe metso hafi va mia gbɔ
nyemeva le ɖokuinye si o, ke boŋ mawue ɖom ɖa
nu ka tae miate ŋu ase nya si gblɔm mele na mi la gɔme o? miesea nu gɔme o, elabena wogbe na mi be miagaɖo tom o
miawo la, satana ƒe viwoe mienye eya tae mielɔ̃a nu vɔ̃ɖi siwo wòwɔna la wɔwɔ
amewulae wònye tso gɔmedzedzea me ke eye melɔ̃a nu si nye nyateƒe o
nyateƒe kui ɖeka pɛ hã mele eme o
alakpadada hã la, meʋaa dzi nɛ o, elabena eyae nye alakpatɔwo fofo
eya ta ne mele nyateƒe la gblɔm na mi hã la, ɖeko wòɖia alakpa le miaƒe towo me ale miexɔa edzi sena o
”mia dometɔ kae le afi sia si ate ŋu atɔ asi nu vɔ̃ ɖeka pɛ si mewɔ kpɔ la dzi? ame aɖeke o
ke nu ka tae ne mele nyateƒea gblɔm na mi la miexɔnɛ sena o
ame si fofoe nye mawu la, ɖoa to eƒe nyawo dzidzɔtɔe
gake esi miawo mielɔ̃a toɖoɖo mawu ƒe nyawo o ta la, efia be mienye viawo o
”
yudatɔwo ƒe dumegãwo gblɔ na yesu dzikutɔe be, “đe menye nyateƒe wònye miegblɔ be, samariatɔ si me gbɔgbɔ vɔ̃ le lae nènye oa?”
yesu ɖo eŋu na wo be, “gbeɖe! gbɔgbɔ vɔ̃ aɖeke mele menye o
elabena nye la medea bubu fofonye ŋu, ke miawo la miele vlo domem
togbɔ be menye nye didi be makɔ ɖokuinye ɖe dzi o hã la, mawu ŋutɔ dom ɖe dzi xoxo eye wòle ʋɔnu drɔ̃ ge ame siwo katã gbe nu le gbɔnye
mele egblɔm na mi kple kakaɖedzi be, ame sia ame si ɖoa tom la, mele kuku ge akpɔ o
”
yudatɔwo ƒe dumegãwo gagblɔ nɛ be, “azɔ míeka ɖe edzi be gbɔgbɔ vɔ̃ aɖe le mewò vavã, elabena abraham kura kple nyagblɔɖila gã siwo nɔ anyi kpɔ la ku, ke wò la, èle gbɔgblɔm na mi fifia be, ame si xɔ ye dzi se la maku gbeɖe o
đe nèle gbɔgblɔm be yede ŋgɔ wu mía fofo abraham si kua? eye ɖe nèle gbɔgblɔm hã be yede ŋgɔ wu nyagblɔɖila siwo ku va yia? ame ka koŋ nèbuna be yenye?”
yesu ɖo eŋu na wo be, “nenye nye ŋutɔe le ɖokuinye kafum la, ekema nye kafukafu la menye naneke o, ke fofonye, si miawo hã miebe enye yewoƒe mawu lae le kafuyem
nye la menya fofo la, ke miawo la mienyae o
ne megblɔ be nyemenyae o la, ekema menye alakpatɔ abe miawo ke ene
enye nyateƒe be menyae eye meɖoa toe le nuwo katã me
esi mia fofo abraham nya be megbɔna la dzi dzɔe eye eƒe dzidzɔ de blibo esi wòkpɔ ŋkekea
”
yudatɔwo gabiae be, “wò ame si mexɔ ƒe blaatɔ̃ ŋutɔ gɔ̃ hã haɖe o lae le gbɔgblɔm be yekpɔ abraham mahã?”
yesu ɖo eŋu na wo be, “nyateƒe matrɔmatrɔ lae nye be, nye la meli xoxoxo hafi abraham va dzɔ ɖe xexeame nyitsɔ gɔ̃ hã
”
esi wògblɔ esia vɔ ko la, yudatɔwo ƒe dumegãwo fɔ kpe be yewoaƒui
gake yesu ɣla eɖokui eye wòdo go le gbedoxɔ la me
esi yesu nɔ tsa ɖim la, ekpɔ ŋutsu aɖe si nye ŋkuagbãtɔ tso dzidzime ke
nusrɔ̃lawo bia yesu be, “nufiala, nu ka tae wodzi ame sia ŋkuagbãtɔe? eya ŋutɔ ƒe nu vɔ̃e wɔe be wòle alea loo alo edzilawo ƒe nu vɔ̃woea?”
yesu ɖo eŋu na wo be, “menye wo dometɔ aɖeke ƒe nu vɔ̃e na be ame sia ƒe ŋku gbã o
wodzii nenema be woatsɔ aɖe mawu ƒe ŋusẽ afia
ele nam be mawɔ dɔ siwo ame si dɔm ɖa la nam kaba, elabena esusɔ vie ko zã nado eye ame aɖeke magate ŋu awɔ dɔ o
gake zi ale si mele xexeame la, nyee nye xexeame ƒe kekeli la
”
le esia megbe la, yesu ɖe ta ɖe anyigba eye wòwɔ ba vi aɖe ɖe asi hesisi ɖe ŋkuagbãtɔ la ƒe ŋkuwo dzi
azɔ egblɔ nɛ be, “yi nãle tsi le siloam ta la me
” siloam gɔmee nye, “wodɔe ɖa
” ŋkuagbãtɔ la tso kpla eye wòdze mɔ yi ɖawɔ abe ale si yesu gblɔ nɛ la ene, eye enumake eƒe ŋkuwo ʋu nyuie wònɔ nu kpɔm
ŋutsu sia ƒe aƒelikawo kple ame siwo katã nyae tsã be nubialae wònye la, bia wo nɔewo be, “alo ɖe menye ŋkuagbãtɔ ma si nɔ nu biam lae nye esia oa?”
ame aɖewo be eyae eye ɖewo hã be menye eyae o, ɖeko wòɖii
ke ŋutsua ŋutɔ gblɔ be, “nye tututue
”
ameawo biae be, “ke aleke wɔ hafi wò ŋkuawo ʋu?”
ŋutsua gblɔ na wo be, “ŋutsu aɖe si woyɔna be yesu lae nya anyi vi aɖe tsɔ sisi ɖe nye ŋkuwo dzi hegblɔ nam be mayi ɖale tsi le siloam ta la me
mewɔ esia ale nye ŋkuwo ʋu eye mede asi nukpɔkpɔ me
”
ameawo gabiae be, “afi ka amea le?” eɖo eŋu na wo be, “nyemenya o
”
ale ameawo kplɔ ŋutsua yi ɖe farisitɔwo gbɔe
nya siawo katã dzɔ le sabat ŋkeke la dzi
farisitɔ siwo gbɔ wokplɔ ŋutsua vɛ la biae be wòagblɔ nu si va eme la na yewo
ale wògblɔ ale si yesu tsɔ ba sisi ɖe eƒe ŋkuwo dzi, eye esi wòyi ɖale tsi ko la, eƒe ŋkuwo ʋu eye wòde asi nukpɔkpɔ me la na wo
farisitɔawo dometɔ aɖewo gblɔ be, “nenye be yesu sia do dzi da gbe le ame ŋu le sabat ŋkeke dzi la, ekema menye mawue dɔe ɖa o
”
faristɔawo gatrɔ ɖe ame si woʋu ŋku na la gbɔ hebiae be, “wò ŋutɔ ɖe alekee nye wò susu le ame si ʋu ŋku na wò la ŋu,? ame ka ƒomevi nèbu be enye?” ŋutsua ɖo eŋu na wo bena, “le nye nukpɔkpɔ nu la, enye nyagblɔɖila aɖe si mawu dɔ ɖo ɖa
”
yudatɔwo ƒe dumegãwo gbe be yewomaxɔe ase be ŋutsua nye ŋkuagbãtɔ tsã o, va se ɖe esime woyɔ edzilawo vɛ, eye
wobia wo be, “mia vie nye ame sia? ŋkuagbãtɔe wònye hafi miedzia? nenye be ele eme nenema ɖe ale ke wɔ wòle nu kpɔm fifia?”
edzilawo ɖo eŋu be, “vavã mia vie nye ɖekakpuia, eye ele eme hã be ŋkuagbãtɔe míedzii,
gake míenya nu si va dzɔ hafi eƒe ŋkuwo ʋu o, eye míenya ame si wɔe be eƒe ŋkuwo ʋu hã o
mía via ŋutɔ hã tsi, aƒo nu aɖe eɖokui nu eya ta taflatse, mibia gbee!”
ŋutsua dzilawo gblɔ esiawo le vɔvɔ̃ na yudatɔwo ta, elabena yudatɔwo ɖoe da ɖi xoxoxo be ame si agblɔ be eyae nye kristo la, woaɖe nenem me ma le yewoƒe hame
le esia ta dzilawo gblɔ be, “etsi, mibia eya ŋutɔ
”
ale farisitɔawo gayɔ ŋutsu si ƒe ŋkuwo gbã kpɔ la zi evelia eye wogblɔ nɛ be, “kpɔ ɖa, mawue wòle be nãkafu, ke menye yesu o, elabena yesu la míenya be ame vɔ̃ɖie wònye
”
ŋutsua ɖo eŋu na wo be, “yesu ɖanye ame vɔ̃ɖi o, eɖanye ame nyui o, nyemenya o
nu ɖeka si ko menyae nye be, tsã la, menye ŋkuagbãtɔ, ke azɔ la, mele nu kpɔm!”
ameawo gabiae ake be, “nu kae wòwɔ? aleke tututue wòwɔ hafi da gbe le ŋuwò?”
ŋutsua do ɣli gblɔ na wo be, “kpɔ ɖa, megblɔ nya sia na mi zi ɖeka xoxo
alo miesee oa? nu ka ta miedi be magagblɔ nu si dzɔ la na mi ake? alo miawo hã ɖe miedi be yewoazu eƒe nusrɔ̃lawoa?”
nya siawo na be farisitɔawo dzu ŋutsua eye wogblɔ nɛ be, “wò la, eƒe nusrɔ̃lae nènye, ke miawo la, mose ƒe nusrɔ̃lawoe mĩenye
mĩenyae bena mawu ƒo nu na mose, ke ame sia la, mienya naneke tso eŋu o
”
ŋutsua gate kpɔ ɖo nya sia hã ŋu na wo bena, “ewɔ nuku ŋutɔ be miegblɔ be yewomenya afi si ame sia tso o, evɔ wòte ŋu ʋu nye ŋkuwo
le nyateƒe me la, mawu meɖoa to ame vɔ̃ɖiwo o, ke boŋ ame siwo subɔnɛ eye wowɔa eƒe lɔlɔ̃nu
tso xexeame ƒe gɔmedzedzea, ke la womese kpɔ be ame aɖe ʋu ŋku na ame si wodzi ŋkuagbãtɔe kpɔ o,
ne menye mawu gbɔe ame sia tso o la, mate ŋu awɔ nenem nu sia o
”
ameawo do ɣli ɖe ŋutsua ta gblɔ be, “wò si wodzi ɖe nu vɔ̃ mee be yeafia nu mía?” ale wonyae do goe
yesu se be wonya ŋutsu sia eya ta edii va ke ɖe eŋu eye wòbiae be, “èxɔ amegbetɔ vi la dzi sea?”
ŋutsua ɖo eŋu nɛ be, “aƒetɔ, ame kae? gblɔe nam elabena medi be madze sii
”
yesu ɖo eŋu nɛ be, “ame si nèkpɔ va yi eye wògale nu ƒom na wò fifia lae
”
ŋutsua do ɣli be, “nye aƒetɔ, mexɔe se!” ale wòdze klo hesubɔ yesu
yesu gblɔ nɛ be, “nye la ɖe meva xexeame bena maʋu ŋku na ame siwo ƒe gbɔgbɔmeŋkuwo gbã eye mafia ame siwo bu be yewole nu kpɔm la be woƒe ŋkuwo gbã
”
farisitɔ siwo nɔ afi ma la biae be, “đe nèle gbɔgblɔm be míaƒe ŋkuwo gbã?”
yesu ɖo eŋu na wo be, “ne ɖe mielɔ̃ be yewonye ŋkuagbãtɔwo la, anye ne fɔɖiɖi aɖeke manɔ mia ŋu o
gake esi miebe yewole nu kpɔm ko la, miaƒe nu vɔ̃wo azu agba ɖe mia dzi
”
“nyateƒe wònye mele gbɔgblɔm na mi be ame si megena ɖe alẽkpoa me to agboa nu o, ke boŋ wòyina ɖaliana to afi bubu hafi gena ɖe eme la, eyae nye fiafitɔ kple adzodala
ke ame si toa agboa nu gena ɖe eme la, eyae nye alẽawo ƒe kplɔla
agbonudzɔla ʋua agbo la na eyamea eye alẽawo ɖoa to eƒe gbe
eyɔa eƒe alẽwo kple ŋkɔ eye wòkplɔa wo doa goe
edzea ŋgɔ na alẽawo eye wokplɔnɛ ɖo elabena wodea dzesi eƒe gbe
womadze ame tutɔ yome o, ke boŋ woasi le egbɔ elabena womede dzesi eƒe gbe o
”
yesu do lo sia na wo gake womese nu si gblɔm wòle na wo la gɔme o
eya ta yesu gagblɔ na wo be, “mele egblɔm na mi le nyateƒe me be, nyee nye agbo na alẽawo
eye ame siwo katã va do ŋgɔ nam la, alẽawo meɖo to wo o, elabena fiafitɔwo kple adzodalawoe wonye
esi wònye be nyee nye agboa ta la, ame siwo katã to agboa nu la akpɔ ɖeɖe
woado go ayi aɖaɖu gbe damawo eye woagagbɔ va to agbo la nu age ɖe alẽkpoa me
fiafitɔ la ƒe taɖodzinue nye be yeafi fi, awu ame, agblẽ nu
ke nye ya ɖe meva be mana agbe si de blibo amewo
”nyee nye alẽkplɔla nyui la, elabena, metsɔ nye agbe na ɖe alẽawo ta
ke apadɔwɔla si woxɔ be wòakpɔ alẽawo dzi la meléa be na wo o
ne ekpɔ amegâxi wògbɔna la, esina elabena alẽawo menye etɔ o
ale amegãxi la dzea alẽawo dzi hevuvua ɖewo, eye mamlɛawo kakana gbee
apadɔwɔla la sina elabena ɖeko wodɔe be wòakpɔ alẽawo dzi, ke eƒe dzi meku ɖe wo ŋu o
”nyee nye alẽkplɔla nyui la
menya nye alẽwo eye nye alẽwo hã nyam,
abe ale si fofonye nyam ene la, nenema kee nye hã menya fofonyee, eye metsɔ nye agbe na ɖe alẽawo ta
alẽha bubuwo hã le asinye siwo wòle be makplɔ va gbɔnyee bena woase nye gbe, eye wo katã woanye alẽha ɖeka anɔ kplɔla ɖeka te
”fofo la lɔ̃m ŋutɔ elabena metsɔ nye agbe na ɖe amewo ta bena magaxɔe emegbe
ame aɖeke mate ŋu aɖem ɖa ne nyemena mɔ o
nye ŋutɔe lɔ̃ tsɔ nye agbe na elabena ŋusẽ le asinye be matsɔ nye agbe ana eye ŋusẽ le asinye be magaxɔe
mɔnukpɔkpɔ siae fofo la tsɔ nam
”
yesu ƒe nya siawo gahe mama de yudatɔwo ƒe dumegãwo dome elabena ame aɖewo xɔ eƒe nyawo dzi se eye ɖewo hã mexɔe se o
ame siwo mexɔe se o la gblɔ be, “ame sia la, gbɔgbɔ vɔ̃e le fu ɖem nɛ, ne menye nenema o la, ekema ele tsu kum eya ta migaɖo toe o
”
ame bubuwo hã gblɔ be, “ame sia ƒe nuƒo kple nuwɔnawo medze abe ame si gbɔgbɔ vɔ̃ le fu ɖem na la ene o
đe gbɔgbɔ vɔ̃ ate ŋu aʋu ŋku na ame siwo ƒe ŋku gbã?”
tete gbedoxɔ ŋutikɔkɔŋkekenyui ɖo le yerusalem
enye vuvɔŋɔlĩ,
eye yesu nɔ gbedoxɔ la me nɔ zɔzɔm le teƒe si woyɔna be salomo ƒe akpata la me
yudatɔwo ƒo xlãe eye wogblɔ nɛ be, “ɣekayie nãna miatsi dzimaɖi se ɖo? nenye wòe nye kristo la, gblɔe na mi”
yesu ɖo eŋu na wo be, “megblɔ ame si menye la na mi xoxo, gake miexɔe se o
nukunu siwo wɔm mele le fofonye ƒe ŋkɔ me la hã le ɖase ɖim le ŋunye
gake miele exɔm se o elabena miele nye alẽhawo dome o
nye la, menya nye alẽwo eye woawo hã dze si nye gbe, eye wodzea yonyeme
mena agbe mavɔ nye alẽawo ale be womatsrɔ̃ akpɔ o
ame aɖeke hã mate ŋu axɔ wo le asinye akpasesẽtɔe o,
elabena fofonyee tsɔ wo nam eye fofonyea sẽ wu ame sia ame
ale ame aɖeke mate ŋu axɔ wo le esi sesẽtɔe o
mí kple fofonye la ame ɖekae míenye
”
esi yesu gblɔ alea la, yudatɔwo ƒe dumegãwo tsɔ kpe be yewoaƒui
gake yesu gblɔ na wo be, “mawu ŋutɔ ɖo nukunu siawo katã ɖi be mawɔ ne amewo nakpɔ ɖeɖe
ke dɔ nyui siawo dometɔ ka tae miedi be yewoawum ɖo?”
woɖo eŋu nɛ be, “menye dɔ nyui siwo nèwɔ tae miedi be miawu wò o, ke boŋ busunya siwo gblɔm nèle la tae
aleke wò amegbetɔ nãtsɔ ɖokuiwò awɔ mawui?”
yesu ɖo eŋu na wo be, “đe womeŋlɔe ɖe miaƒe se la me be, ‘megblɔe be mawuwo mienye’ oa?
ne woyɔ mi be ‘mawuwo’ la, ame kawoe mawu ƒe nya va na, eye womate ŋu da mawunya dzi o,
eye aleke woabu tso ame si ŋu fofo la kɔ heɖoe ɖe xexeame ŋu? ekema nu ka ta mietsɔ nya ɖe ŋunye be megblɔ busunya elabena megblɔ be ‘nyee nye mawu vi’?
ne menye mawu gbɔe nukunu siwo wɔm mele la tso o la, ekema migaxɔ dzinye se o
ne mele nukunuwo wɔm eye miexɔ dzinye se o hã la, mixɔ nukunuawo ya dzi se ale be to esia me la, miadze sii be fofo la le menye eye nye hã mele eme
”
ameawo di be yewoagalée gake edo go eye wòdzo le wo gbɔ
etso yɔdan tɔsisi la yi egodo eye wòyi ɖanɔ afi si yohanes nɔ tsi dem ta na amewo le tsã la
ame geɖewo dze eyome va afi sia hã
ameawo gblɔ na wo nɔewo be, “yohanes mewɔ nukunuwo o gake nya siwo katã wògblɔ ɖi tso ŋutsu sia ŋu la va eme pɛpɛpɛ
”
yesu ƒe nuwɔnawo ɖo kpe edzi na ameawo be, eyae nye mesia la vavã eye woxɔ edzi se
azɔ eva me be ŋutsu aɖe si woyɔna be lazaro la dze dɔ, ame sia tso betania, maria kple marta ƒe du me
maria si nɔvi, lazaro, le dɔ lém lae nye maria si kɔ ami ʋeʋi ɖe yesu ƒe afɔwo ta eye wòtutui kple eƒe taɖa
eya ta nɔvinyɔnu siawo dɔ ame ɖo ɖa yesu gblɔ be, “aƒetɔ, ame si nèlɔ̃ vevie la le dɔ lém
”
esi yesu se gbedeasi sia la, egblɔ be, “dɔléle sia menye kudɔe o, ke boŋ to eme la woakafu mawu eye woakɔ mawu vi la ŋuti
”
yesu lɔ̃ marta kple nɔvianyɔnu maria kpakple lazaro
gake esi wòse be lazaro le dɔ lém la, eganɔ afi si wòle la ŋkeke eve hafi dze mɔ
azɔ eyɔ eƒe nusrɔ̃lawo gblɔ na wo be, “mina mígayi yudea
”
nusrɔ̃lawo melɔ̃ ɖe nya sia dzi kura o
wogblɔ nɛ bena, “nufiala, nyitsɔ laa koe yudatɔwo di be yewoawu wò le yudea, nu ka ta nèdi be yeagayi afi ma?”
yesu ɖo eŋu na wo be, “kekeli nɔa anyi gaƒoƒo wuieve le ŋkeke ɖeka me eye le ɣeyiɣi siawo me, la ame ate ŋu azɔ nu maklimaklii elabena kekeli li be wòakpɔ nu
ke ne ame aɖe zɔ le zã me la, akli nu elabena viviti do
”
yesu yi edzi be, “mía xɔlɔ̃ lazaro le alɔ̃ dɔm eya ta meyina be maɖanyɔe
”
nusrɔ̃lawo ɖo eŋu be, “aƒetɔ, ne ele alɔ̃ dɔm la, ekema eƒe lãme le sesẽ ge
”
yesu nɔ nu ƒom tso eƒe ku ŋuti, ke nusrɔ̃lawo ya bu be alɔ̃dɔdɔ ŋutɔ gblɔm wòle
yesu ʋu eme na nusrɔ̃lawo be, “lazaro ku
eye le miawo ta la, edzɔ dzi nam ŋutɔ be nyemenɔ afi ma o
elabena to esia me la, mana mɔnukpɔkpɔ mi ake be miaxɔ dzinye ase
mitso kpla ne míayi egbɔ
”
toma, si wogayɔna hã be,“venɔvi” la gblɔ na nɔvia nusrɔ̃la mamlɛawo be, “mina míayi ale be míawo hã míaku kplii
”
esi wova ɖo betania la, wogblɔ na wo bena lazaro ku eye woɖii ŋkeke ene sɔŋ va yi xoxo
betania anɔ abe kilometa eve kple afã ene tso yerusalem gbɔ,
eya ta yudatɔ geɖewo va kua teƒe be yewoado baba na marta kple maria
esi marta see bena yesu gbɔna la, etso kpla do go yi ɖakpee le mɔa dzi
ke maria ya meyi o
marta gblɔ na yesu be, “aƒetɔ, nenye ɖe nènɔ afi sia la, anye ne nɔvinyea meku o
ke menyae be nu sia nu si nèbia mawu la ana wò
”
yesu gblɔ nɛ be, “nɔviwò la atsi tre
”
marta lɔ̃ ɖe edzi eye wògblɔ be, “ẽ, menya be nɔvinyea atsi tre le nuwuwuŋkekea dzi
”
yesu gagblɔ nɛ be, “nyee nye tsitretsitsi la kple agbe la
ame sia ame si xɔa dzinye sena la, togbɔ be aku abe ame bubuwo ene hã la, aganɔ agbe
mana agbe mavɔ si nu meyina o la ame siawo ale be womatsrɔ̃ akpɔ gbeɖe o
èxɔ nya siawo dzi sea, marta?”
marta ɖo eŋu be, “ẽ, aƒetɔ, mexɔe se be wòe nye mesia, mawu vi la, ame si míekpɔ mɔ na ʋuu
”
azɔ marta trɔ dzo va aƒe me le nɔvia maria gbɔ eye wòyɔe dzaa le konyifalawo dome gblɔ nɛ be, “nufiala la va ɖo eye wòdi be yeakpɔ wò
”
maria tso enumake yi yesu gbɔ
yesu nɔ lalam le kɔƒea godo afi si marta va kpee le
esi yudatɔ siwo va be yewoafa akɔ na maria la kpɔe wòtso kpla do go yina la, wobu be lazaro ƒe yɔdo toe woyina be yeaɖafa avi eya ta wokplɔe ɖo
ke maria zɔ va tu yesu eye wòdze klo ɖe eƒe afɔnu gblɔ nɛ be, “aƒetɔ, ɖe nèva kaba la, anye ne nɔvinyea meku o
”
esi yesu kpɔ ale si maria nɔ avi fam nublanuitɔe eye yudatɔwo hã nɔ efam kplii la, eƒe dzi ʋuʋu eye eƒe ta me ɖe fu
ebia be, “afi kae woɖii ɖo?” woɖo eŋu nɛ be, “va kpɔ yɔdoa ɖa!”
enumake yesu hã fa avi
le esia ta la, yudatɔwo gblɔ na wo nɔewo be, “mikpɔ ale si gbegbe wòlɔ̃e ɖa?”
ke wo dometɔ aɖewo gblɔ bena, “ame sia si te ŋu ʋu ŋku na ŋkuagbãtɔ, nu ka ŋuti mewɔe be ame sia megaku o ma?”
yesu gaʋuʋu le eɖokui me eye wòyi yɔ do la gbɔ
yɔdoa nye agado aɖe si nu wotsɔ kpe xee
eɖe gbe na ameawo be, “mimli kpea ɖa
” ke marta, ame si nɔvi ku la gblɔ na yesu be, “o aƒetɔ, amea ku ŋkeke ene sɔŋue nye esi eya ta aʋẽ akpa
”
yesu trɔ biae be, “nyemegblɔ na wò bena, ne èxɔ dzinye se la, mawu awɔ nukunu gã aɖe nãkpɔ oa?”
womli kpe la da ɖe adzɔge
azɔ yesu wu mo dzi eye wògblɔ bena, “fofo, meda akpe na wò be èɖoa tom
èɖoa tom ɣesiaɣi gake mele esia gblɔm le ame siwo katã le afi sia ta, bena woaxɔe ase be wòe dɔm ɖa
”
le esia megbe la edo ɣli be, “lazaro lee, do go va!”
enumake lazaro fɔ tso ku me, do kple ameɖivɔ si me woblae ɖo
yesu gblɔ na ameawo be, “mitu avɔawo le eŋu ne wòadzo
”
yudatɔ siwo va be yewoakpɔ maria ɖa eye wokpɔ nukunu sia teƒe la xɔ yesu dzi se mlɔeba
ke wo dometɔ bubu aɖewo hã tso yi farisitɔwo gbɔ eye wogblɔ nya siwo katã va dzɔ la na wo
esi osɔfogãwo kple farisitɔwo se nya sia la, woyɔ takpekpe enumake be yewoadzro nya la me
wobia wo nɔewo be, “nɔviwo, nu ka wɔ ge míala?
enye nyateƒe be ŋutsu sia wɔa nukunuwo
ne míena mɔe alea la, dukɔ la katã adze eyome
ne esia va eme la, romaʋakɔ la ava dze mia dzi, awu mi eye woaxɔ dziɖuɖua le mi yudatɔwo si
”
wo dometɔ ɖeka si nye kayafa, ame si nye osɔfo gãtɔ le ƒe ma me la tsi tre gblɔ be
“miekpɔe dze sii be enyo be ame ɖeka naku ɖe dukɔa ta wu be dukɔa katã natsrɔ̃ oa?”
abe osɔfo gãtɔ le ƒe ma me ene la, egblɔ nya ɖi be yesu aku ɖe dukɔ la ta, ke megblɔ esia le eya ŋutɔ ɖokui si o
menye ɖe israel dukɔa ɖeɖe ko ta o, ke boŋ ɖe mawu vi siwo kaka ɖe xexeame katã la be woaƒo wo katã nu ƒu ɖekae
le esia ta tso ema dzi la yudatɔwo ƒe dumegãwo de asi ɖoɖowɔwɔ me ɖe yesu wuwu ŋu
azɔ yesu dzudzɔ nufiafia le dutoƒo eye eya kple eƒe nusrɔ̃lawo dzo yi yerusalem yi dzogbekɔƒe aɖe si woyɔna be efrayim la me
yudatɔwo ƒe ŋutitotoŋkekenyui la tu aƒe eya ta dutatɔwo katã va yerusalem ŋkeke geɖewo do ŋgɔ be yewoawɔ ŋutikɔklɔkɔnu la hafi azã la naɖo
wo dometɔ geɖe ŋutɔ di be yewoakpɔ yesu eya ta wobia wo nɔewo edziedzi be, “alekee, miebu be ele azã la ɖuƒe va gea?”
le ɣeyiɣi sia me la, osɔfogãwo kple farisitɔwo ɖe gbeƒã le dutoƒo be ame sia ame si kpɔ yesu la nena yewoanya ne yewoalée enumake
esusɔ ŋkeke ade woaɖu ŋutitotoŋke-kenyui la
yesu va ɖo betania si nye lazaro, ame si wòfɔ ɖe tsitre tso ame kukuwo dome la ƒe du me
woɖo kplɔ̃ gã aɖe na yesu le afi sia eye marta subɔ yesu le kplɔ̃a ŋu
lazaro hã nɔ kplɔ̃a ŋu kple yesu
esi wonɔ nu ɖum la, maria tsɔ amiʋeʋĩ xɔasi aɖe vɛ eye wòsii na yesu ƒe afɔwo eye wòtsɔ eƒe taɖa tutu afɔawoe
amia ƒe ʋeʋẽ lililĩ la xɔ aƒe blibo la me
esi yuda iskariɔt, yesu ƒe nusrɔ̃lawo dometɔ ɖeka, ame si va fia yesu yomemɔ emegbe la, kpɔ nu sia la, egblɔ bena,
“nu ka ta wòle be woagblẽ amiʋeʋĩ xɔasi sia? đe wòle be woadzrae atsɔ ga la ana ame dahewo
”
menye ɖe yuda iskariɔt le ame dahewo nu vem tae wògblɔ esia o, ke boŋ be enye fiafitɔ eye eya kee kpɔa nusrɔ̃lawo ƒe ga dzi tae
tete yesu gblɔ be “miɖe asi le eŋu, elabena ewɔ esia dzra ɖo ɖi na nye ɖigbe
ame dahewo le mia dome ɖaa, gake nyemanɔ mia dome ɖaa o
”
esi yerusalemtɔwo se be yesu va ɖo wo dome la, woʋli vevie bena yewoakpɔe, eye yewoakpɔ lazaro, ame si gagbɔ agbe tso ku me hã
eya ta osɔfogãwo wɔ ɖoɖo be yewoawu lazaro hã,
elabena eya tae yudatɔ geɖewo dzo le woƒe kplɔlawo gbɔ yi yesu gbɔ eye woxɔ edzi se
le ŋufɔke la, eɖi le yerusalem dua katã me be yesu le mɔ dzi gbɔna
ame geɖewo siwo va ŋutitotoŋkekenyui la ɖuƒe la hã see ale woyi be yewoaɖakpee
woŋe deʋayawo kple atilɔwo ɖe asi eye wonɔ ɣli dom nɔ aseye tsom be, “hosana! woayra israel ƒe fia la! woayra ame si gbɔna le aƒetɔ la ƒe ŋkɔ me!”
yesu nɔ tedzivi aɖe dzi eye esia fia be nyagblɔɖi si woŋlɔ ɖi be,
“mègavɔ̃ o, zion nyɔnu
wò fia do tedzivi gbɔna le ɖokuibɔbɔ me!” la va eme tututu
yesu ƒe nusrɔ̃lawo menya bena yesu wu nyagblɔɖi sia nu le ɣemaɣi o, gake esi wòtrɔ dzo yi dziƒo le ŋutikɔkɔe me la, eƒe nusrɔ̃lawo kpɔ dze sii bena, nyagblɔɖi geɖe siwo woŋlɔ ɖe mawunya me la va eme wokpɔ
ame siwo nɔ eteƒe hafi yesu fɔ lazaro ɖe tsitre tso ame kukuwo dome la gblɔ ale si nua katã va emee la na ame bubuwo
le nukunu si wòwɔ wose ta la, amewo ƒo zi be yewoaɖakpɔe
ale farisitɔwo gblɔ na wo nɔewo be, “mikpɔ ɖa, míedɔ̃, xexeame katãe nye ma kplɔe ɖo hoo!”
griktɔ alo helatɔ aɖewo hã nɔ ame siwo va yerusalem dua me be yewoaɖu ŋutitotoŋkekea la dome
ame siawo va filipo si tso betsaida gbɔ eye wogblɔ nɛ bena, “aƒetɔ, mieɖe kuku miedi be miakpɔ yesu
”
filipo hã yi ɖagblɔe na andrea ale eya kple andrea woyi yesu gbɔ yi ɖagblɔ ameawo ƒe didi nɛ
yesu ɖo eŋu na wo be, “gaƒoƒo la de woakɔ amegbetɔvi la ŋu
le nyateƒe me, mele egblɔm na mi be, ne bliku la mege ɖe anyigba eye wòku o la, ekema eya ɖeka tsi anyi, gake ne eku la, etsea ku geɖe
nenye be ame aɖe tsi dzi ɖe eƒe agbe ŋu le xexe sia me la, abui, ke ame si tsɔ eƒe agbe na le tanye la, adzrae ɖo ɖi na agbe mavɔ la
”nenye be ame aɖe di be yeazu nye nusrɔ̃la la, nedze yonyeme, elabena ele na nye subɔla ɖe sia ɖe be wòanɔ afi si mele
eye ne edze yonyeme la, fofo la ŋutɔ ade bubu eŋu
ele be woakɔ amegbetɔvi la ɖe dzi
nye gbɔgbɔ le nu xam vevie ŋutɔ
đe mado gbe ɖa be, fofo, ɖem tso fukpekpe siwo le ŋgɔnye la mea? gbeɖe, mele be magblɔ nenema o, elabena esia tae meva xexeame ɖo
fofo, de ŋutikɔkɔe kple bubu wò ŋkɔ la ŋu
” esi yesu wu nya siawo nu ko la, gbe aɖe ɖi tso dziƒo be, “mewɔ esia xoxo eye magawɔe ake
”
esi ameha la se gbe sia la, wo dometɔ aɖewo bu be dzie ɖe gbe, eye bubuwo hã gblɔ be mawudɔla aɖee ƒo nu nɛ
yesu gblɔ na wo bena, “miawo tae gbe sia ɖi ɖo, menye nye tae o
xexeame ƒe ʋɔnudrɔ̃ŋkeke la ɖo edzi vɔ eye gaƒoƒoa hã su be woanya satana, si nye xexeame dziɖula la ɖa
eye ne woklãm ɖe atitsoga ŋu vɔ megbe la, mahe amewo katã ɖe ɖokuinye ŋu
”
yesu gblɔ nya sia bena yeatsɔ afia ku si ƒomevi ku ge yele
ameha la biae be; “đe nèbe yele kuku gea? míesee be ne mesia la va la, anɔ agbe tegbee
nu ka tae nèbe woaklã mesia la ɖe atitsoga ŋu? mesia ka gblɔm nèle?”
yesu ɖo eŋu na wo be, “nye kekeli agaklẽ na mi hena ɣeyiɣi sue aɖe ko
mizɔ le kekeli la me esi mɔnukpɔkpɔ gale mia si be viviti nagado ɖe mi o, elabena ame si le zɔzɔm le viviti me la, menya afi si yim wòle o
mixɔ kekeli la dzi se zi ale si wole mia gbɔ be miazu kekeli ƒe viwo
” esi yesu gblɔ nya siawo vɔ la, edo go le ameawo dome yi ɖaɣla eɖokui
togbɔ be yesu wɔ nukunu geɖe hã la, ame geɖewo mexɔ edzi se be eyae nye mesia la o
nu sia tututu ŋutie nyagblɔɖila yesaya ƒo nu tsoe be, “aƒetɔ, ame kae axɔ mia dzi ase? ame kae axɔ mawu ƒe nukunu gã siwo wòwɔ la dzi ase?”
yesaya gagblɔ bena,
“mawu na bena ame siawo ƒe gbɔgbɔmeŋkuwo gbã eye wòna bena woƒe dziwo ku atri, bena womagase nu, akpɔ nu alo atrɔ ɖe mawu gbɔ be wòada gbe le wo ŋu o
”
yesaya ƒe nya siawo katã ku ɖe yesu ŋu elabena yesaya kpɔ ŋutega aɖe si me woɖe mesia la ƒe ŋutikɔkɔe fiae le
togbɔ be yudatɔwo ƒe dumegã geɖewo xɔe se be yesue nye mesia la hã la, wonɔ vɔvɔ̃m na farisitɔwo elabena ne wogblɔ le dutoƒo be yesue nye mesia la la, woaɖe wo le hame
esia tae wogbe be yewomaʋu yesu me o,
elabena wolɔ̃ amegbetɔ ƒe bubu wu mawu ƒe bubu
yesu ƒe nyawoe woatsɔ adrɔ̃ ʋɔnu amewo
yesu do ɣli gblɔ na ameha la be, “ne miexɔ dzinye se la, ekema mawu dzie ma miexɔ se
elabena ne miekpɔm la, ekema ame si dɔm ɖa lae ma miekpɔ
nye la kekelie menye va xexeame, ame siwo katã xɔ dzinye se la, magazɔ viviti me o
ne ame aɖe se nye nyawo ke mewɔ ɖe wo dzi o la; nyemadrɔ̃ ʋɔnui o, elabena menye ʋɔnu drɔ̃ gee meva o ke boŋ ɖe meva be maɖe xexeame tso tsɔtsrɔ̃ me
gake ame siwo mexɔm o, eye womewɔ ɖe nye nyawo dzi o la, woadrɔ̃ ʋɔnu wo le nuwuwuŋkekea dzi eye nya siwo gblɔm mele fifia lae woatsɔ adrɔ̃ ʋɔnu woe
elabena nya siwo katã megblɔna la menye nye ŋutɔ nye nyawo o, ke boŋ wonye gbedeasi si mexɔ tso fofo la gbɔ na mi
menyae kɔtee be eƒe nyawo katã akplɔ ame ayi agbe mavɔ mee, eya ta megblɔa nya sia nya si wògblɔ nam be magblɔ na mi la na mi
”
azɔ esusɔ ŋkeke ɖeka ko ne ŋutitotoŋkekenyui la naɖo eye yesu nya be ɣeyiɣia de be yeadzo le xexeame atrɔ ayi fofo la gbɔ
elɔ̃ etɔ siwo le xexeame ŋutɔ, eye wògaɖe lɔlɔ̃ sia fia
yesu kple eƒe nusrɔ̃lawo nɔ fiẽnuɖuƒe
do ŋgɔ la, satana dee ta me na yuda iskariɔt, simɔn vi la, be wòayi aɖade yesu asi
yesu nya be fofo la tsɔ ŋusẽwo katã na ye
enya hã be, mawu gbɔe yetso va eye yeagatrɔ ayi mawu gbɔ
le sia ta yesu tsi tre le fiẽnuɖukplɔ̃a ŋu eye wòɖe eƒe awu da ɖi hetsɔ tsiletsɛ sa ɖe ali
etsɔ gagba ku tsi ɖe eme eye wòde asi nusrɔ̃lawo ƒe afɔwo kɔklɔ me
ne eklɔ ame aɖe tɔ vɔ la, etsɔa tsiletsɛ si wòsa ɖe ali la ƒe akpa aɖe tutua wo ŋui
esi wòɖo petro dzi be wòaklɔ eƒe afɔwo nɛ la, petro gblɔ nɛ be, “aƒetɔ, mele be wò nãklɔ míaƒe afɔwo ŋuti na mí o
”
yesu ɖo eŋu nɛ be, “mase nu si ta mele ewɔm la gɔme fifia o, gake ava se egɔme emegbe
”
ke hã petro gbe be yesu maklɔ yeƒe afɔwo o
egblɔ na yesu be, “gbeɖe, mãklɔ nye afɔwo ŋuti o
” yesu ɖo eŋu nɛ be, “ne nyemeklɔ wò afɔwo o la, ekema mãkpɔ gome aɖeke tso gbɔnye o
”
petro do ɣli gblɔ be, “ne ele nenema la, ekema menye nye afɔwo ko o, ke boŋ klɔ nye asiwo kple nye ta hã
”
yesu ɖo eŋu nɛ be, “ame si le tsi xoxo la, afɔkɔklɔ koe hiã nɛ bena eŋuti nakɔ nyuie
wò la, ŋutiwò kɔ, gake menye ame sia ame si le afi sia la ŋutie kɔ o
”
yesu gblɔ nya sia elabena enya ame si gbɔna ye de ge asi
esi wòklɔ nusrɔ̃lawo ƒe afɔwo vɔ la, etsɔ eƒe awu do, nɔ anyi eye wòbia wo be, “miese nu si mewɔ la gɔmea?
miawo la mieyɔam be, ‘aƒetɔ’ kple ‘nufiala’, eye esia le eme vavã
minya be, esi nye, miaƒe aƒetɔ kple nufiala, meklɔ miaƒe afɔwo ŋu la, ele na miawo hã be miaklɔ mia nɔewo ƒe afɔwo
kpɔɖeŋu wònye mena mi eya ta miwɔ ɖe kpɔɖeŋu sia dzi
enye nyateƒe be subɔla mekɔna wua eƒe aƒetɔ o, eye dɔtsɔla hã mewua ame si dɔe o
mienya esiawo eya ta miwɔ nenema be woahe yayra geɖe vɛ na mi
”ele eme be menye mi katãe mele nya sia gblɔm na o, elabena menya mia dometɔ ɖe sia ɖe
mawunya gblɔ be “ame si le nu ɖum kplim lae adem asi
” nya sia ava eme kpuie
mele nya siawo katã gblɔm na mi bena ne wova eme la, miaxɔ dzinye ase
”mele egblɔm na mi le nyateƒe me be, ame si laxɔ ame si medɔ la, nyee wòxɔ, eye ame si laxɔm la, xɔ ame si dɔm ɖa
”
azɔ yesu gblɔ kple vevesese gã aɖe be, “le nyateƒe me la, mia dometɔ ɖekae adem asi
”
nya siawo na be nusrɔ̃la ɖe sia ɖe trɔ kpɔ nɔvia ƒe ŋkume
wonɔ ame si wòwɔnɛ la dim be yewoanya
nusrɔ̃lawo dometɔ ɖeka, esi yesu lɔ̃na vevie la, nɔ anyi ziɔ ɖe yesu ŋu
simɔn petro wɔ dzesi nɛ gblɔ nɛ be, “biae, mía dometɔ si ŋuti wòle nu ƒom tsoe
”
nusrɔ̃la la gaziɔ ɖe yesu ŋu eye wòbiae be, “aƒetɔ, ame kae?”
yesu ɖo eŋu nɛ bena, “eyae nye ame si matsɔ abolo kakɛ sia asisi detsi atsɔ ana
” tete wòtsɔ abolo kakɛ la sisi detsi hetsɔe na simon vi, yuda iskariot
esi yuda ɖu aboloa vɔ ko la, satana ge ɖe eme
yesu gblɔ nɛ be, “đe abla nãyi aɖawɔ nu si nèɖo la
”
ke nusrɔ̃la mamlɛawo mese nya si gblɔm yesu nɔ la gɔme o
woawo ya bu be esi wònye yudae nye yewoƒe gadzikpɔla tae yesu le edɔm be wòayi aɖaxe fe ɖe nu si ɖum yewole la ta loo alo wòayi aɖana ga ame dahewo
yuda hã dzo le xɔa me enumake hege ɖe viviti la me
esi yuda do go le xɔa me la, yesu gblɔ be, “ɣeyiɣi de be woaɖe amegbetɔ vi la ƒe ŋutikɔkɔe ɖe go eye woaɖe mawu ƒe ŋutikɔkɔe ɖe go to eya amea me
le ɣeyiɣi kpui aɖe megbe la, mawu aɖe ŋutikɔkɔe sia ɖe go to menye
vinye lɔlɔ̃wo, ɣeyiɣi vi aɖe ko maganɔ mia gbɔ! abe ale si megblɔ na yudatɔwo ƒe amegãwo ene la, miadim gake miakpɔm o, eye afi si meyina hã miate ŋu ava o
”
le esia ta la, mele se yeye nam mi, si nye be, milɔ̃ mia nɔewo abe ale si nye hã melɔ̃ mii ene
lɔlɔ̃ vavã si miatsɔ na mia nɔewo lae afia xexeame kɔtee be mienye nye nusrɔ̃lawo vavã
”
simɔn petro biae be, “aƒetɔ, afi kae nèyina?” yesu ɖo eŋu nɛ be, “afi si meyina fifia la miate ŋu akplɔm ɖo ayi o, ke emegbe la, miava
”
petro gabiae be, “nu ka tae nyemate ŋu akplɔ wò ɖo fifia o? nye la mele klalo be maku ɖe tawò
”
yesu ɖo eŋu nɛ be, “èka ɖe edzi be ãte ŋu aku ɖe tanyea? nyateƒe wònye gblɔm mele na wò be hafi koklo naku atɔ zi gbãtɔ etsɔ fɔŋli la, ãgbe nu le gbɔnye zigbɔzi etɔ̃ be yemenyam o
”
yesu yi edzi gblɔ na nusrɔ̃lawo be, “migana vɔvɔ̃ naɖo mi eye miaƒe dzi naʋuʋu nyanyanya o
mixɔ mawu dzi se, eye mixɔ nye hã dzinye se
fofonye ƒeme la xɔ nyui geɖewo li, ne ɖe mele nenema o la, ne megblɔe na mi
meyina afi ma be madzra teƒe ɖo ɖi na mi
ne meyi ɖadzra teƒe ɖo ɖi na mi la, matrɔ ava akplɔ mi be mianɔ gbɔnye ale be afi si mele la, miawo hã mianɔ afi ma
mienya afi si meyina la xoxo eye mienya mɔ la hã
”
toma gblɔ nɛ be, “gbeɖe, aƒetɔ, mienya afi si nèyina o, aleke wɔ miate ŋu anya mɔ la?”
yesu ɖo eŋu nɛ be, “nyee nye mɔ la, nyateƒe la kple agbe la
ame aɖeke mate ŋu ayi fofo la gbɔ o, negbe to dzinye ko
ne ɖe mienya ame si ƒomevi menye la, anye ne mienya ame si ƒomevi fofonye hã nye
tso azɔ dzi la, mienya ame si fofonye nye eye miekpɔe hã!”
filipo gblɔ be, “aƒetɔ, fia fofo la mí ekema miaƒe dzi adze eme
”
yesu ɖo eŋu nɛ be, “filipo, ke va se ɖe fifi hã la, mènya ame si ƒomevi menye o
ke esi meli kpli mi ŋkeke siawo katã hã mienyam kpɔ oa? ame sia ame si kpɔm la, fofo lae ma wòkpɔ
ke nu ka wɔ miegale didim be yewoakpɔ fofo la?
đe miexɔe se be, mele fofo la me eye fofo la hã le menye oa? nya siwo katã megblɔna la menye nye ŋutɔ nye nyawoe o, ke boŋ wonye fofonye si le menye la ƒe nyawo
fofo la wɔa eƒe dɔwo to dzinye
miawo ya mixɔe se ko be mele fofo la me eye fofo la hã le menye
ne miate ŋu axɔ ase le mɔ sia nu o la, ekema mixɔ dzinye se le nukunu gã geɖe siwo mewɔ miekpɔ la ta
le nyateƒe me, mele egblɔm na mi be, ame sia ame si xɔa dzinye sena la awɔ dɔ siwo katã mele wɔwɔm, eye awɔ dɔ gãwo wu esiwo mewɔ, elabena meyina ɖe fofo la gbɔ
mawɔ nu sia nu si miabia le nye ŋkɔ dzi la na mi ale be vi la nakɔ fofo la ŋuti
ẽ, ne miebia nane to nye ŋkɔ dzi ko la, mawɔe na mi
”ne mielɔ̃am la, miawɔ nye sewo dzi
”mabia fofo la, wòaɖo nyaxɔɖeakɔla bubu ɖe mi,
ame si nye nyateƒe ƒe gbɔgbɔ, be wòanɔ anyi kpli mi yi ɖe mavɔ me
xexeame mate ŋu axɔ nyaxɔɖeakɔla sia o elabena mekpɔnɛ alo dzea sii o
ke miawo la, mienyae elabena ele mia me eye wòanɔ anyi kpli mi
nye la, nyemagble mi ɖi abe tsyɔ̃eviwo ene o, matrɔ ava mia gbɔ
le ɣeyiɣi kpui aɖe megbe la, xexeametɔwo magakpɔm o, ke miawo ya miakpɔm elabena mele agbe eye miawo hã mianɔ agbe
gbe ma gbe la, mianya be mele fofo la me, eye miawo miele menye eye nye hã mele mia me
ame si wɔna ɖe nye nyawo dzi la, eyae lɔ̃am, eye ame si lɔ̃am la, fofonye hã alɔ̃e, nye hã malɔ̃e eye maɖe ɖokuinye afiae
”
yuda, ke menye yuda iskariɔt o, ke boŋ nusrɔ̃la bubu si tsɔ ŋkɔ sia la biae be, “aƒetɔ, nu ka ta wònye be mí nusrɔ̃lawo koe nèle ɖokuiwò ɖe ge afia ke menye xexeame katã o?”
yesu ɖo eŋu nɛ be, “elabena ele be maɖe ɖokuinye afia ame siwo lɔ̃m eye wowɔa nye gbe dzi
fofo la hã alɔ̃ wo eye nye kple fofo la miava nɔ wo gbɔ
ame sia ame si mewɔa nye gbe dzi o la, melɔ̃am o
nya siwo gblɔm mele la menye nye ŋutɔ tɔnye o, ke boŋ etso fofo si dɔm ɖa la gbɔ
mele nya siawo gblɔm na mi fifia esi megale mia gbɔ
ke ne fofo la dɔ gbɔgbɔ kɔkɔe, akɔfala la, ɖo ɖe nye teƒe la, afia nu geɖewo mi eye wòagbugbɔ kpe aɖo nu siwo katã megblɔ na mi la dzi na mi
”mele ŋutifafa gblem ɖi na mi
nye ŋutɔ nye ŋutifafa tsɔm mele na mi
menye xexeame tɔ ƒomevi o
eya ta migana miaƒe dzi naʋuʋu nyanyanya kple vɔvɔ̃ o, eye dzika hã megatso mia ƒo o
”miese megblɔ be, ‘madzo eye magatrɔ agbɔ va mia gbɔ
’ ne mielɔ̃m la, dzi adzɔ mi be mele dzodzom yina ɖe fofo la gbɔ elabena fofo la lolo wum
megblɔ nya siawo na mi hafi woava dzɔ ale be ne wova dzɔ la, ne miaxɔ dzinye ase
” nyemagayi nuƒoƒo na mi dzi fũu o elabena xexe sia me dziɖula le mɔ dzi gbɔna
mekpɔ ŋusẽ ɖe dzinye o,
gake ele be xexeame nanyae be melɔ̃ fofo la eye be mewɔa nu si tututu fofo la ɖo nam be mawɔ
azɔ la, mina míadzo
”
nyee nye wainti vavã la eye fofonyee nye agbletɔ la
elãa alɔdze siwo le ŋunye eye wometsea ku o la ɖa, ke esiwo tsea ku la, eɖea wo ŋu be woagatse ku geɖe fũu wu
miawo la fofo la kɔ mia ŋu xoxo le nya siwo megblɔ na mi la ta
minɔ menye eye nye hã manɔ mia me
wain ƒe alɔdze aɖeke mate ŋu atse ku nenye be wolãe ɖa tso wainti la ŋu o
eya ta miawo hã, nyemanɔmee la, miate ŋu atse ku aɖeke o
”
nyee nye wainti la eye miawoe nye alɔdzeawo
ame si le menye eye nye hã mele eme la, atse ku nyui geɖe elabena nyemanɔmee la miate ŋu awɔ naneke o
ame si aɖe ɖe aga tso gbɔnye la, woatsɔe aƒu gbe abe alɔdze matseku ene, eye woatɔ dzoe
ke ne mienɔ menye eye miewɔ nye gbe dzi la, nu sia nu si miabia la, woawɔe na mi
nye nusrɔ̃la vavãwo tsea ku geɖe eye esia hea ŋutikɔkɔe geɖe vanɛ na fofonye
”
melɔ̃ mi abe ale si fofo la lɔ̃m ene
eya ta minɔ nye lɔlɔ̃ sia me ɖaa
ne miewɔa nye se siwo mede na mi dzi la, mianɔ nye lɔlɔ̃ me abe ale si meɖo to fofonye ƒe sededewo eye menɔ eƒe lɔlɔ̃ la me ene
mele nya siawo gblɔm na mi bena dzidzɔ si le menye la nanɔ miawo hã mia me eye wòanɔ mia me agba go
mele se dem na mi be, mialɔ̃ mia nɔewo abe ale si nye hã melɔ̃ mii ene
lɔlɔ̃ gãtɔ kekeake si ame ate ŋu aɖe afia nɔviae nye be wòatsɔ eƒe agbe ana ɖe eta
ne miewɔ ɖe nye gbe dzi la, ekema mienye xɔ̃nyewo
azɔ la, nyemagayɔ mi be subɔlawo o, elabena aƒetɔ mate ŋu agblɔ eƒe nya ɣaɣlawo na subɔla o
ke mayɔ mi azɔ be xɔ̃nyewo
esia le eme vavã elabena megblɔ nya sia nya si fofo la gblɔ nam la na mi
menye miawoe tiam o
nyee tia mi
eye ɖe metia mi be miayi aɖatse ku nyui siwo anɔ anyi ɖaa
le esia ta nu sia nu si miabia fofo la le nye ŋkɔ dzi la, awɔe na mi
mele se dem na mi be mialɔ̃ mia nɔewo
ne xexe sia me tɔwo lé fu mi la, minyae be wolé fum gbã
nenye xexe sia me tɔwo mienye la, anye ne woalɔ̃ mi, ke esi metia mi tso xexeame ta la, wolé fu mi
miɖo ŋku nya si megblɔ na mi la dzi be,“subɔla mewua eƒe aƒetɔ o ne woti yonyeme la, woati miawo hã yome
nenye ɖe woɖo tom la, woaɖo to miawo hã
xexe sia me tɔwo ati mia yome elabena mienye tɔnyewo
woawɔ esia elabena womenya mawu si dɔm ɖa la o
”nenye ɖe nyemeva gblɔ mawunya la na wo o la, womabu fɔ wo ɖe woƒe nu vɔ̃wo ta o, gake esi wose mawunya la ta la, taflatsedodo aɖeke meli na wo o
ame sia ame si lé fum la, lé fu fofonye hã
đe nyemewɔ nukunu gã geɖe si ame aɖeke mewɔ kpɔ le wo dome o la, anye ne womabu fɔ wo o
gake wokpɔ nukunu geɖe siwo mewɔ, eye wometsɔ ɖeke le eme o, ke boŋ wogbe nu le nye kple fofonye gbɔ
esia wu nya si nyagblɔɖilawo gblɔ tso mesia la ŋu be, ‘wogbe nu le gbɔnye dzodzro
’
ne nyaxɔɖeakɔla la, ame si madɔ ɖo ɖe mi tso fofo la gbɔ, nyateƒe ƒe gbɔgbɔ si tso fofo la gbɔ, va la, aɖi ɖase tso ŋutinye
gake ele be miawo hã miaɖi ɖase le ŋutinye, elabena mienɔ anyi kplim tso gɔmedzedzea me ke
megblɔ nya siawo katã na mi bena ne miedo go nu dziŋɔ siwo le mia ŋgɔ la, ke megaɖe le mia te o
ŋkekewo li gbɔna esi woaɖe mi le woƒe hame eye ne wowu mi hã la, woabu be mawu ƒe dɔ wɔm yewole
woawɔ esiawo elabena womedze sim alo fofo la o
le nyateƒe me la, ɖe mele nya siawo gblɔm na mi be mianɔ klalo eye ne ɣeyiɣia ɖo la, miaɖo ŋku edzi be mena mienya do ŋgɔ
nyemegblɔ nya siawo na mi tsã o, elabena menya be manɔ mia gbɔ vie
azɔ medzo yina ame si dɔm ɖa la gbɔ, gake mia dometɔ aɖeke mebia afi si meyina ta se o
ke esi megblɔe na mi la, miaƒe dziwo yɔ fũu kple nuxaxa
enye nyateƒe be ne medzo le mia gbɔ la enyo wu, elabena ne nyemedzo o la, akɔfala hã mava o
ke ne medzo la, ame sia ava, elabena maɖoe ɖe mi
”
ne gbɔgbɔ kɔkɔe la va la, atɔ asi xexe sia me tɔwo ƒe nu vɔ̃wo dzi na wo
hekpe ɖe esia ŋu la, aɖe mawu ƒe dzɔdzɔenyenye kple ʋɔnudɔdrɔ̃ afia
xexe sia me tɔwo ƒe nu vɔ̃e nye be, womexɔ dzinye se o
le dzɔdzɔenyenye ŋuti la, meyina fofo la gbɔ eye miagakpɔm o
eye le ʋɔnudɔdrɔ̃ ŋuti la, wodrɔ̃ ʋɔnu xexe sia me fia la xoxo
”
nya geɖe ŋutɔ le asinye be magblɔ na mi gake miate ŋu ase wo gɔme fifia o
ne gbɔgbɔ kɔkɔe si nye nyateƒe gbɔgbɔ va la, ana miaŋɔ ɖe nyateƒe la me, elabena, magblɔ nya si dze eya ŋutɔ ŋu o, ke boŋ aƒo nu na mi tso nya siwo wòse la ko ŋu, eye agblɔ nu siwo gbɔna dzɔdzɔ ge la na mi
gbɔgbɔ kɔkɔe la aɖe nye ŋutikɔkɔe afia elabena nu siwo katã wòagblɔ na mi la atso gbɔnye
nu siwo katã le fofonye si la tɔnyee, esia tae megblɔ na mi be nu si gbɔgbɔ kɔkɔe la agblɔ na mi la atso gbɔnye
e
esusɔ vie miagakpɔm o eye esusɔ vie miagakpɔm
”
eƒe nusrɔ̃lawo dometɔ aɖewo bia wo nɔewo bena, “nu ka tututu gblɔm wòle? egblɔ be, ‘esusɔ vie miagakpɔm o’ eye ‘esusɔ vie miagakpɔm’
egagblɔ hã be, ‘meyina fofo la gbɔ
’
‘esusɔ vie sia gɔme ɖe?’ míese nu siwo katã gblɔm wòle la gɔme o
”
yesu nya be nusrɔ̃lawo di be yewoabia nya siwo yegblɔ la gɔme, eya ta egblɔ be, “nya siwo megblɔ la gɔme biam miele mia nɔewoa?
mele egblɔm na mi le nyateƒe me be, miaxa nu eye miafa avi, ke xexeame ya akpɔ dzidzɔ, mialé blanui, ke esia atrɔ azu dzidzɔ na mi
ne nyɔnu le ku lém la, esea veve ale gbegbe, gake ne edzi vi ko la, eŋlɔa vevesesea be enumake eye wòkpɔa dzidzɔ be yedzi ame ɖe xexeame
nenema ke wòle na miawo hã fifia, miele konyi fam, gake ne megatrɔ va mia gbɔ la, miakpɔ dzidzɔ gã aɖe, eye ame aɖeke mate ŋu axe mɔ na miaƒe dzidzɔkpɔkpɔ o
le ŋkeke mawo me la, miagabia nanekem o, elabena miate ŋu abia nu sia nu fofo la faa, eye ne miebiae le nye ŋkɔ dzi ko la, ana mi
va se ɖe fifi la, miebia naneke le nye ŋkɔ dzi kpɔ o
ke azɔ la miadze egɔme
mibia nu fofo la le nye ŋkɔ dzi, ekema ana mi eye miaƒe dzidzɔkpɔkpɔ hã agba go
meɖu xexeame dzi”
meƒo nu tso nu siawo ŋu na mi to lododowo me, ke ɣeyiɣi li gbɔna esi nyemagawɔ esia o, ke boŋ maƒo nu na mi faa tso fofo la ŋu
le ŋkeke mawo me la, magahiã be maɖe kuku ɖe mia nu o, ke boŋ ne miebia nane fofo la le nye ŋkɔ dzi la,
ana mi, elabena mielɔ̃m eye miexɔe se bena fofo lae dɔm ɖa
le esia ta fofo la hã lɔ̃ mi vevie
fofo la gbɔe metso va xexe sia me eye fofo la gbɔ magatrɔ ayi
”
nusrɔ̃lawo gblɔ nɛ be, “azɔ ko nèle nu ƒom na mi faa, ke menye to lododowo me o
azɔ la mienyae bena ènya nu sia nu eye megahiã be ame aɖeke naɖe naneke gɔme na wò o
miexɔe se tso azɔ dzi yina be mawue dɔ wò ɖa
”
yesu bia wo be, “miexɔe se azɔa?
mikpɔ ɖa, gaƒoƒo aɖe li gbɔna eye eva ɖo gɔ̃ hã xoxo, bena woade zi mia dome eye miaka ahlẽ, ame sia ame aɖo ta eya ŋutɔ ƒe aƒe me, eye miagblem ɖi
gake nyematsi akogo o, elabena fofo la li kplim
megblɔ nu siawo katã na mi be miaƒe dzi nadze eme
tetekpɔ kple konyifafa geɖewo ava mia dzi, gake mele egblɔm na mi be, milé dzi ɖe ƒo, elabena meɖu xexe sia me ƒe fuwo katã dzi
”
esi yesu gblɔ nya siawo vɔ la, ewu mo dzi hegblɔ be, “fofo, ɣeyiɣia de azɔ
đe viwò la ƒe ŋutikɔkɔe fia ne viwò hã natsɔ ŋutikɔkɔe na wò
elabena èna ŋusẽe ɖe amegbetɔwo katã dzi le xexeame eye be wòana agbe mavɔ ame sia ame si nètsɔ nɛ
ale si ame awɔ akpɔ agbe mavɔ lae nye be, wòanya wò mawu vavã la, eye wòaxɔ yesu kristo, ame si nèɖo ɖe xexeame hã dzi ase
mewɔ dɔ ɖe sia ɖe si nède asi nam la eye to esia me la, mena wò ŋutikɔkɔe dze na anyigbadzitɔwo katã
eye azɔ la, fofo, esi mele ŋkuwòme fifia la, ɖe ŋutikɔkɔe si le nye kpli wò si tso gɔmedzedzea me la fia le menye
megblɔ ame si ƒomevi nènye la na ame siawo
tsã la, wonɔ agbe abe xexe sia me tɔwo ene, ke azɔ la, ètsɔ wo nam
le nyateƒe me la, tɔwòwoe wonye, eye esi nètsɔ wo nam va se ɖe fifia la, wolé wò nya la me ɖe asi
azɔ ko wonya be nu sia nu si nètsɔ nam la tso gbɔwò,
elabena nya si nède asinye la metsɔe na wo eye woxɔe
wonyae kɔtee bena metso gbɔwò, eye woxɔe se hã be wòe dɔm ɖo ɖa
”
nyemele kuku ɖem ɖe xexeame katã nu o, ke boŋ ɖe ame siwo nètsɔ nam la ko nu, elabena tɔwòwoe wonye
nu siwo katã nye tɔnye la tɔwòe eye nu siwo nye tɔwò hã tɔnyee eye woawo mee woɖe nye ŋutikɔkɔe fia le
azɔ la, mele xexe sia me gble ge ɖi, ava gbɔwò
fofo kɔkɔe, ame siwo katã nètsɔ nam la, wò ŋutɔ kpɔ wo dzi nyuie bena woawɔ ɖeka abe ale si nye kpli wò miele ɖeka ene, mègana ɖeke nabu le wo dome o
esi menɔ xexeame le afii la, mekpɔ ame siwo katã nètsɔ nam la dzi nyuie
medzɔ wo ŋu bena ɖeka pɛ hã megatsrɔ̃ o, negbe vi sẽto la koe ayi dzo mavɔ me abe ale si mawunya gblɔe da ɖi ene
”
ke azɔ la megbɔna gbɔwò eye mele nya siawo gblɔm esi mele wo gbɔ be nye dzidzɔ nanɔ wo me
hekpe ɖe esia ŋu la, megblɔ wò sededewo na wo, eye woxɔ wo, ke xexeametɔwo lé fu wo elabena womewɔa nu abe xexeametɔwo ene o
nenema ke nye hã nye agbenɔnɔ mesɔ kple xexeametɔwo ƒe agbenɔnɔ o
fofo, menye ɖe mele biabiam be nãɖe wo le xexeame o, ke boŋ nãde wo wò aʋala te bena satana nagakpɔ ŋusẽ ɖe wo dzi o
menye xexe sia me tɔwo wonye o, abe ale si nye hã nyemenye xexe sia me tɔ o ene
eya ta na woazu kɔkɔe eye woanye ame dzadzɛwo, to wò nya la me, elabena wò nya lae nye nyateƒe
abe ale si nèdɔm ɖe xexeame ene la, nye hã mele wo dɔm ɖe xexeame
mewɔ ɖokuinye kɔkɔe ɖe wo ta, bena woawo hã woazu ame kɔkɔewo le nyateƒe la me
”
“nyemele gbe dom ɖa ɖe woawo ɖeɖe ko ta o
ke mele gbe dom ɖa ɖe ame siwo hã ava xɔ dzinye ase to woƒe gbedeasi me,
be wo katã woanɔ ɖeka abe ale si wò, fofo la, nèle menye eye nye hã mele mewò ene
woawo hã nenɔ mía me be xexeame naxɔe ase be wòe dɔm ɖa
metsɔ ŋutikɔkɔe si nètsɔ nam la na wo; wo ameawo nenɔ ɖeka le nu sia nu me be xexeame nanyae be wòe dɔm ɖa eye nèlɔ̃ woawo hã abe ale si nèlɔ̃m ene
ne mele wo me eye wò hã nèle menye la, mi katã miade blibo le ɖekanyenye me, ale be xexeame anyae bena wòe dɔm ɖa, eye nèlɔ̃ woawo hã abe ale si nèlɔ̃m ene
fofo, medi be ame siwo nètsɔ nam la nanɔ gbɔnye bena woakpɔ nye ŋutikɔkɔe
wòe na ŋutikɔkɔe siam elabena èlɔ̃m vevie hafi xexeame va dzɔ gɔ̃ hã
”o, fofo dzɔdzɔetɔ, xexe sia me tɔwo menya wò o, gake nye la menya wò, eye nusrɔ̃la siawo hã nya be wòe ɖom ɖa
meɖe ame si wò fofo la nènye la fia wo, eye manɔ esia dzi bena lɔlɔ̃ gã si nètsɔ nam la nanɔ woawo hã me, eye nye hã maxɔ nɔƒe ɖe woƒe dziwo me
”
esi yesu wu nya siawo nu la, eya kple eƒe nusrɔ̃lawo do go yi ɖatso tɔsisi si woyɔna be kidron la heyi egodo eye woyi abɔ aɖe si le afi ma la me
yuda, ame si de yesu asi la hã nya teƒe sia elabena yesu kplɔa eƒe nusrɔ̃lawo yina afi ma edziedzi
osɔfogãwo kple farisitɔwo ɖe asrafowo kple kpovitɔwo kpe ɖe yuda ŋu bena woava lé yesu
ale wodze mɔ kple akakatiwo kple akaɖiwo kpakple aʋawɔnuwo va do ɖe abɔa me afi si yesu le
yesu nya nu siwo katã le dzɔdzɔ ge ɖe dzi
ezɔ ɖe ameawo dzi eye wòbia wo be, “ame ka dim miele?”
woɖo eŋu nɛ be, “yesu nazaretitɔ la dim míele
” yesu ɖo eŋu na wo be, “nyee nye esi
” yuda, ame si fia eyomemɔ la hã le tsitre ɖe wo gbɔ le afi ma
esi yesu gblɔ nya sia ko la, ameawo katã dze anyi
yesu gabia wo ake be, “ame ka tututu dim miele?” eye wogaɖo eŋu nɛ be, “yesu nazaretitɔ la dim míele
”
yesu te gbe ɖe edzi na wo ake be, “megblɔe na mi be, nyee nye esi, azɔ le esime wònye nye dim miele ta la, mina ame siawo ya nadzo le ŋutifafa me
”
yesu gblɔ nya sia bena woawu nya si wògblɔ ɖi do ŋgɔ nu be, “nyemebu ame siwo nètsɔ nam la ƒe ɖeke o
”
ke simɔn petro ɖe eƒe yi le aku me eye wòkpa ɖusimeto na malkus, osɔfo gãtɔ la ƒe dɔla
yesu trɔ gblɔ na petro bena, “tsɔ wò yi la de aku me
đe mele be mano kplu si fofo la tsɔ nam la oa?”
ale yudatɔwo ƒe kpovitɔwo kple asrafowo kpakple asrafomegãwo lé yesu eye woblae
gbã la, wokplɔe yi na anas, si nye kayafa to
kayafae nye osɔfo gãtɔ le ƒe ma me eye
eyae nye ame si ɖo aɖaŋu na yudatɔwo bena,“enyo be ame ɖeka naku ɖe dukɔa ta tsɔ wu be dukɔ bliboa natsrɔ̃
”
simɔn petro kple nusrɔ̃la ɖeka dze amehawo yome
le esi nusrɔ̃la bubu sia dze si osɔfo gãtɔ ta la, woɖe mɔ na eya faa wòge ɖe aƒea me
ke enɔ na petro be wòalala le agboa nu
nusrɔ̃la kemɛ, ame si nunɔlagã la nya nyuie la, trɔ gbɔ va ƒo nu na ɖetugbi si nɔ agboa nu dzɔm eye wòna mɔ petro wòge ɖe eme
enumake nyɔnuvi la bia petro bena, “menye yesu ƒe nusrɔ̃lawo dometɔ ɖekae nènye oa?” petro ɖo eŋu nɛ be, “gbeɖe, menye eƒe nusrɔ̃la menye o
”
kpovitɔwo kple subɔlawo do dzo nɔ ƒuƒum ɣemaɣi elabena vuvɔ nɔ wɔwɔm sesĩe
ale petro hã va tsi tre ɖe wo dome nɔ dzoa ƒum
le ʋɔnua la, osɔfo gãtɔ la bia yesu ame siwo nye eƒe nusrɔ̃lawo kple nu si tututu wòle wo fiam
yesu ɖo eŋu na wo be, “ame geɖewo nya nu si fiam mele, elabena mefia nu zi geɖe le ƒuƒoƒewo kple gbedoxɔ la me, yudatɔwo ƒe amegãwo katã ɖoa to nya siwo megblɔna, eye nya aɖeke meli si megblɔna le ɣaɣlɛƒe si nyemegblɔna le dutoƒo o
eya ta menye nyee wòle be miabia nya siae o, ke boŋ mibia ame siwo va ɖoa to nye nyawo
wo dometɔ aɖewo hã le afi sia eya ta mibia wo
”
asrafo siwo le yesu ŋu dzɔm la dometɔ ɖeka ƒo tome nɛ zi ɖeka hebiae bena, “nenema wòle be nãɖo nya ŋui na osɔfo gãtɔ la?”
yesu gblɔ nɛ bena, “nenye be alakpa dam mele la, ekema tɔ asi nu si nye alakpa le nye nuƒoa me la dzi nam
ke ne nyateƒe tom mele la, ɖe wòle be nãƒo tome na ame si le nyateƒe tom la mahã?”
ale anas na wobla yesu eye wokplɔe yi kayafa, osɔfo gãtɔ la gbɔe
le ɣeyiɣi siawo katã me la, simɔn petro ganɔ dzoa ƒum eye ame bubu gabiae bena, “menye eƒe nusrɔ̃lawo dometɔ ɖekae nènye oa?” petro ɖo eŋu be, “gbeɖe, menye eƒe nusrɔ̃lae menye o
”
osɔfo gãtɔ la ƒe dɔlawo dometɔ ɖeka si nye ame si ƒe to petro kpa la ƒe ƒometɔ aɖe hã bia petro bena, “menye wòe mekpɔ le abɔa me, nèle yesu ŋu oa?”
ke petro gasẽ nu bena, yemenya yesu o
eye enumake la koklo ku atɔ
kayafa hã drɔ̃ ʋɔnu yesu, eye wòwu eƒe ʋɔnudɔdrɔ̃ nu le fɔŋli
tso afi sia la wokplɔe yi ɖe roma gɔvina la ƒe aƒe mee
ame siwo tsɔ nya ɖe yesu ŋu la gbe bena yewomage ɖe aƒea me o, elabena ne woyi afi ma la, ekema wogblẽ kɔ na wo ɖokui, eye ne woƒo ɖi wo ɖokui alea la, womana mɔ wo woaɖu ŋutitotolẽvi la o
ale pilato, roma gɔvina la ŋutɔ do go va kpe wo eye wòbia wo bena, “nya kae mietsɔ ɖe ame sia ŋu eye nu kae miebe ewɔ?”
ameawo hã da gbe ɖe pilato bena, “đe ame sia mewɔ nu vɔ̃ɖi aɖeke o la, míele ekplɔ ge ava afi siae o
”
pilato ɖo eŋu na wo bena, “ne ele alea la, mikplɔe yii eye miatsɔ miawo ŋutɔ ƒe sewo adrɔ̃ ʋɔnui
” ameawo gaɖo eŋu nɛ be, “đe miedi bena miaklãe ɖe ati ŋu eya tae mĩeva bena nãda asi ɖe ɖoɖo sia dzi
”
esia wu nyagblɔɖi si yesu gblɔ ɖi tso ale si wole ewu gee la nu
pilato trɔ yi ɖe eƒe fiasã la me, ena wokplɔ yesu va egbɔe eye wòbia be, “woe nye yudatɔwo ƒe fia la?”
yesu biae bena, “susu ka nue nèbia nya sia ɖo? le yudatɔwo ƒe susu nu loo alo le wò susu nua?”
pilato ɖo eŋu kple dziku be, “yudatɔe menye hafi nèle nya ma biamem hã? menye wò ŋutɔ mia de tɔwo kple woƒe osɔfogãwoẽ kplɔ wò va afi sia oa? nu ka tae wokplɔ wò vɛ ɖo? agɔ kae nèdze?”
yesu ɖo eŋu nɛ be, “nye la, menye anyigbadzifiae menye o
nenye anyigbadzifiae menye la, anye ne nye amewo awɔ aʋa ɖe nunye esi yudatɔwo ƒe amegãwo va lém
nye fiaɖuƒea metso xexe sia me o
”
pilato gabiae bena, “ekema fiae nenye nyateƒea?” yesu ɖo eŋu be, “ele me nenema, eye fiaɖuɖu tae wodzim ɖo
eye esi meva xexe sia me la, ɖe meva bena magblɔ nyateƒe la afia ame sia ame
ame siwo katã xɔ nyateƒe la dzi se lae nye nye nusrɔ̃lawo
”
pilato do ɣli enumake bena, “nu kae nye nyateƒe la?” edo go ɖagblɔ na yudatɔwo be, “nyemekpɔ fɔɖiɖi aɖeke le ame sia ŋu o
azɔ kɔnu aɖe le mia si si mewɔna na mi ƒe sia ƒe le ŋutitotoŋkeke la dzi, eyae nye be maɖe asi le ame siwo le gaxɔ me la dometɔ si mielɔ̃ la ŋu na mi
eya ta ne enye miaƒe didi la, maɖe asi le ‘yudatɔwo ƒe fia’ la ŋu na mi
”
ke ameawo ƒe mo nyra eye wodo ɣli sesĩe be, “gbeɖe! mègaɖe asi le ame sia ŋu o, ke boŋ ɖe asi le baraba ŋu na mi!” baraba siae nye adzodala aɖe si wode gaxɔ me
azɔ pilato na woƒo yesu kple atam vevie
asrafowo wɔ ŋukuku ɖɔ nɛ eye wodo awu dzĩ nɛ
woɖu fewu le eŋu, eye wodo gbe nɛ fewuɖutɔe be, “miedo gbe na wò yudatɔwo ƒe fia
” eye ne wole esia wɔm la, woƒoa tome nɛ
pilato gado go va xexe eye wògblɔ na yudatɔwo be, “mele ekplɔ ge ado goe na mi, gake minyae bena nyemekpɔ fɔɖiɖi aɖeke le eŋu o
”
ale wòkplɔ yesu do goe
wodo awu dzĩ nɛ, tsɔ ŋukuku ɖɔ nɛ
pilato gblɔ na wo bena “miaƒe ame lae nye esi
”
esi yudatɔwo kple woƒe osɔfogãwo kpɔ yesu ko la, woƒe dzi fla eye wodo ɣli sesĩe bena, “klãe ɖe ati ŋuti! klãe ɖe ati ŋuti!” pilato ɖo eŋu na wo bena, “miawo ŋutɔ miyi miaklãe ɖe atia ŋu, nye la, nyemekpɔ fɔɖiɖi aɖeke le eŋuti o
”
woɖo eŋu nɛ bena, “le miaƒe se nu la, ele nɛ be wòaku elabena etsɔ eɖokui wɔ mawu ƒe vii
”
esi pilato se nya siawo la, vɔvɔ̃ ɖoe wu tsã
eya ta egakplɔ yesu yi fiasã la mee eye wòbiae be, “kpɔ ɖa afi kae nètso?” gake yesu meɖo nya la ŋu nɛ o
pilato gabiae bena, “mèle nya ŋu ɖo ge nam oa? mènyae be ŋusẽ le asinye be maɖe asi le ŋuwò alo be mana woaklã wò ɖe ati ŋu oa?”
yesu gblɔ nɛ bena, “wò la, mãte ŋu akpɔ ŋusẽ aɖeke ɖe dzinye nenye be womena wò tso dziƒo o
eya ta ame siwo kplɔm vɛ na wò la, woƒe nu vɔ̃ sɔgbɔ wu tɔwò
”
esi wògblɔ nya siawo vɔ la, pilato di vevie ŋutɔ be yeaɖe asi le eŋu, gake yudatɔwo ƒe osɔfowo gblɔ nɛ bena, “ne èkatse ɖe asi le ame sia ŋu la, ekema mènye kaisaro xɔlɔ̃ o
ame sia ame si tsɔ eɖokui wɔ fiae la, tsi tre ɖe kaisaro ŋu
”
esi pilato se nya siawo la, ekplɔ yesu gado goe tsɔ va wo gbɔe eye wòyi ɖanɔ anyi ɖe eƒe ʋɔnudrɔ̃zikpui la dzi
woda ʋɔnudrɔ̃zikpui sia ɖe kpe gbadza aɖe dzi, woyɔa teƒe si woda kpe gbadza sia ɖo le hebrigbe me be, “gabata”
ŋkeke si dzi wole nu siawo wɔm la nye dzadzraɖoŋkeke na ŋutitotoŋkekenyui la
eye esi ŋdɔ me ɖo la, pilato gblɔ na yudatɔwo bena, “mikpɔ ɖa, miaƒe fia lae nye esi!”
wo katã wodo ɣli sesĩe be, “mikplɔe dzoe, mikplɔe dzoe ne miaklãe ɖe ati ŋuti!”
ale pilato tsɔ yesu de asi na wo be woayi aɖaklãe ɖe ati ŋuti
woƒe asi su yesu dzi mlɔeba
wotsɔ eƒe atitsoga da ɖe abɔta nɛ be wòatsɔ eye wokplɔe do go le dua me ɖo ta “ametakoloeƒe”, si woyɔna be “golgata” le hebrigbe me
afi siae woklã yesu ɖe ati ŋu le eye woklã adzodala eve hã ɖe eƒe axawo kple eve dzi
pilato ŋlɔ klã ɖe yesu ƒe atitsoga la tame be, ‘yesu nazaretitå, yudatåwo ƒe fia
”
afi si woklã yesu ɖo la medidi tso yerusalem dua gbɔ o eye woŋlɔ nya siawo ɖe hebrigbe, latingbe kple helagbe me bena ame sia ame nate ŋu axlẽe
osɔfogãwo va gblɔ na pilato be, mele be woaŋlɔ ɖe atitsoga la ƒe tame be “yudatɔwo ƒe fia” o, ke boŋ neŋlɔe be, “ame sia be yee nye yudatɔwo ƒe fia
”
pilato ɖo eŋu na wo be, “nu si meŋlɔ la, meŋlɔe xoxo
nenɔ nenema
”
esi asrafoawo klã yesu ɖe atia ŋu la, woma eƒe awuwo ɖe akpa ene me, eye woxɔe ɖekaɖekae, ke awutewui la ya la, womemae o
awu sia nye awuʋlaya si wometɔ o, ke boŋ ɖe wolɔ̃e bliboe tso dzi va anyi
eya ta wogblɔ na wo nɔewo be “menyo be miavuvui o, ke boŋ mina miada akɔ eye ame si ɖu dzi la naxɔe” 
esia va eme be wòawu ŋɔŋlɔ la nu be, “woma nye awuwo na wo nɔewo, eye woda akɔ ɖe nye awuʋlaya dzi
” aleae asrafoawo wɔ
nyɔnu aɖewo va tsi tre ɖe atitsoga la gbɔ ɣemaɣi
woawoe nye yesu dada, dada nɔvi si woyɔna be maria, ame si nye kleopa srɔ̃ kple maria si tso magdala
esi yesu kpɔ dadaa wònɔ tsitre ɖe eƒe nusrɔ̃la si wòlɔ̃na vevie xa la, egblɔ nɛ be, “nyɔnu, kpɔ ɖa, viwòe nye esi
”
eye wògblɔ na nusrɔ̃la la hã be, “kpɔ ɖa, dawòe nye esia!” eye tso ɣemaɣi dzi la nusrɔ̃la la kplɔ maria yi eƒemee
esi yesu nyae bena nu sia nu wu nu azɔ eye woawu nya siwo woŋlɔ ɖe mawunya me nu la, egblɔ bena, “tsikɔ le wuyem!”
wain tsitsi kplu ɖeka aɖe nɔ afi ma
wotsɔe kɔ ɖe akutsa tɔxɛ aɖe me eye wotsɔe tɔ ɖe ati nu hetsɔ ɖo nu nɛ be wòano
esi yesu ɖɔe kpɔ vɔ ko la, egblɔ bena, “ewu nu vɔ azɔ,” eye wòde ta to heɖe asi le eƒe gbɔgbɔ ŋu
yudatɔwo ƒe amegãwo medi bena ameawo nanɔ atia ŋu va se ɖe sabat ŋkeke la dzi o, eye kpe ɖe esia ŋu la, sabat ŋkeke sia nye sabat tɔxɛ elabena edze ŋutitotoŋkeke la dzi, eya ta wodi tso pilato si bena wòana woaŋe wo katã ƒe afɔwo bena woaku kaba
eye ne woku la, woate ŋu aɖe woƒe kukuawo le atiawo ŋu
ale asrafowo va ŋe ame eve siwo woklã kpe ɖe yesu ŋu la ƒe afɔwo
ke esi wòɖo yesu dzi la, wokpɔ bena eku xoxo, eya ta womegaxa ŋe eƒe afɔwo o
ke hã la, asrafoawo dometɔ ɖeka tsɔ akplɔ tɔ axadame nɛ eye ʋu kple tsi do go
ame si kpɔ nu siawo katã teƒe la ŋlɔ nu tso eŋu na mí tsitotsito bena miawo hã miaxɔe ase
nuwɔna siawo va eme be woawu mawunya nu be, “womele eƒe ƒu aɖeke ŋe ge o!”
eye ŋɔŋlɔ bubu hã gagblɔ be, “woafɔ ŋku ɖe ame si wotsɔ akplɔ tɔe la dzi
”
le nu siawo megbe la, yosef si tso arimatia, ame si nye yesu ƒe nusrɔ̃la le adzame le vɔvɔ̃ na yudatɔwo ƒe amegãwo ta la, va bia pilato be wòana mɔ ye yeaɖe yesu ƒu kukua le atia ŋu, eye pilato na mɔe
nikodemo, ame si va yesu gbɔ le zãtiƒe la hã va eye wòtsɔ ami si naa ame kuku nɔa anyi ɣeyiɣi didi aɖe la vɛ
ami sia ƒe kpekpe me anɔ abe kilogram blaetɔ̃ sɔŋ ene eye wotsɔ atike tɔxɛ aɖewo wɔe
wosi ami la nɛ eye wo kple eve la tsɔ aklala si me ami ʋeʋĩ yɔ fũu la bla yesu ƒe kukua ɖe eme
wowɔe abe ale si yudatɔwo wɔna na ame kuku hafi ɖina ene
abɔ aɖe te ɖe afi si woklãe ɖo la ŋu eye le abɔa me la yɔdo yeye aɖe si me womeɖi ame ɖo kpɔ o la li
eye le esime sabat la ƒe gɔmedzedze tu aƒe ta la, wotsɔe yi ɖaɖi ɖe yɔdo sia me
elabena etsɔ ɖe kpuiƒe na wo
le kɔsiɖagbe ŋdi kanya, esi xexeame mekɔ vɔ tututu o la, maria si tso magdala la yi yesu ƒe yɔdo gbɔ eye wòkpɔ bena womli kpe gã si nɔ yɔdoa nu la ɖa
eƒu du yi petro kple nusrɔ̃la ma si yesu lɔ̃ vevie la gbɔ eye wògblɔ na wo be, “wova ɖe aƒetɔ la ƒe kukua le yɔdoa me eye nyemenya afi si wotsɔe ɖada ɖo o!”
azɔ petro kple nusrɔ̃la ma si yesu lɔ̃ la tso kpla yi ɖe yɔdoa gbɔ
wo ame eve la ƒu du, ke nusrɔ̃la kemɛ la ƒu du gbɔ petro ŋu hetre yɔdo la gbɔ ɖoɖo
ebɔbɔ eye wòkpɔ ameɖivɔ la le yɔdoa me
simɔn petro hã va ɖo, eye wòge ɖe yɔdoa me
eya hã kpɔ avɔ ɣi ƒuƒlu la le anyigba eye
taku si wotsɔ bla yesu ƒe moe la, woxatsae nyuie tsɔ da ɖe yɔdoa ƒe axa dzi
nusrɔ̃la ma si ɖo yɔdoa gbɔ gbã la hã ge ɖe eme mlɔeba, ekpɔ eye wòxɔe se be etsi tre vavã
elabena va se ɖe ɣemaɣi hã la, womenya be mawunya gblɔ bena agatsi tre o
nusrɔ̃la la kple petro trɔ yi aƒe me
ke le ɣeyiɣi sia me maria ya gatrɔ yi yɔdoa to eye wònɔ avi fam
esi wònɔ avi fam la, ebɔbɔ be yeagakpɔ yɔdoa me ɖa,
kasia ekpɔ mawudɔla eve siwo nɔ awu ɣiwo me la le yɔdoa me, ɖeka le tade eye evelia le afɔde
mawudɔlawo biae bena, “nu ka tae nèle avi fam ɖo?” eɖo eŋu na wo bena, “elabena wotsɔ nye aƒetɔ la dzoe, eye nyemenya afi si wotsɔe da ɖo o
”
efɔ kɔ dzi eye wònye kɔ kpɔ megbe, kasia ekpɔ ame aɖe wònɔ tsitre ɖe emegbe
yesue nye amea gake mekpɔe dze si o
ame la biae be, “nu ka ta nèle avi fam? ame ka dim nèle?” maria bu be eyae nye abɔdzikpɔla, eya ta wòɖo eŋu nɛ be, “aƒetɔ, nenye wòe va tsɔe le afi sia la, gblɔ afi si nètsɔe da ɖo la nam bena mayi aɖakɔe
”
azɔ yesu yɔe be, “maria!” enumake maria hã trɔ ɖe yesu ŋu
yesu gblɔ nɛ bena, “mègaka asi ŋunye o, elabena nyemetrɔ yi fofo la gbɔ haɖe o
gake yi nãdi nɔvinyewo ne nãgblɔ na wo bena meyina ɖe fofonye, ame si nye miawo hã fofo la kple nye mawu ame si nye miawo hã ƒe mawu la gbɔ
”
maria magdalatɔ la yi ɖadi nusrɔ̃lawo eye wògblɔ na wo bena, “mekpɔ aƒetɔ la!” eye wògblɔ nya siwo yesu de asi nɛ la na wo
le kɔsiɖa ma ƒe fiẽ la, nusrɔ̃lawo ɣla wo ɖokuiwo ɖe xɔ me nɔ takpekpe wɔm
wotu ʋɔtru kple fesrewo katã sesĩe elabena wonɔ vɔvɔ̃m na yudatɔwo ƒe amegãwo
wole afi sia kasia yesu va do ɖe wo dome kpoyi eye wòdo gbe na wo be, “ŋutifafa na mi”
etsɔ eƒe asiwo kple axadame fia wo
nusrɔ̃lawo kpɔ dzidzɔ manyagblɔ aɖe bena wogakpɔ aƒetɔ la
yesu gagblɔ na wo be, “ŋutifafa na mi
abe ale si fofo la dɔm ene la, nenema nye hã mele mia dɔm ɖe xexeame
”
le esia megbe la, egbɔ ɖe wo dzi eye wògblɔ bena, “mixɔ gbɔgbɔ kɔkɔe la
ne mietsɔ ame aɖe ƒe nu vɔ̃wo kee la, ekema ekpɔ tsɔtsɔke vavã eye ne miegbe mietsɔe ke ame aɖe o la, ekema eƒe nu vɔ̃wo atsi eŋu
”
eƒe nusrɔ̃lawo dometɔ ɖeka, si nye evenɔvi, eye woyɔnɛ be toma ya menɔ nusrɔ̃lawo dome ɣemaɣi o
esi wòva la nusrɔ̃lawo gblɔ nɛ bena, “miekpɔ aƒetɔ la
” ke toma ɖo eŋu na wo bena, “nyemaxɔe ase o, va se ɖe esime nye ŋutɔ matsɔ nye asibidɛ aƒo ɖe eƒe gatagbadzɛbiawo me eye matsɔ nye asi aƒo ɖe abi si le axadame nɛ la me hafi
”
anɔ abe ŋkeke enyi megbe ene la, nusrɔ̃lawo gaƒo ƒu ɖe xɔ me tu ʋɔ ɖe wo ɖokuiwo nu eye fifia ya la toma hã nɔ wo dome
kasia yesu gava do ɖe wo dome eye wògado gbe na wo be, “ŋutifafa na mi”
azɔ egblɔ na toma bena, “zɔ va nãtsɔ wò asibidɛ aƒo ɖe nye asiƒome, eye nãtsɔ wò asi aƒo ɖe nye axadame kpɔ
tso azɔ la, mèganye dzimaxɔsetɔ o, xɔse vavã nenɔ asiwò!”
toma ɖo eŋu nɛ be, “nye aƒetɔ kple nye mawu
”
yesu gagblɔ nɛ be, “esi nèkpɔm la èxɔe se be nyee, ke woayra ame siwo mekpɔm o, gake woxɔ dzinye se
”
nusrɔ̃lawo kpɔ yesu wòwɔ nukunu bubu geɖewo siwo ya womeŋlɔ ɖe agbalẽ sia me o,
ke woŋlɔ esiawo da ɖi bena miaxɔe ase bena eyae nye mesia la kple mawu ƒe vi, eye ne miexɔe se la, miakpɔ agbe
emegbe la, yesu gaɖe eɖokui fia eƒe nusrɔ̃lawo le tiberias ƒua nu
eva dzɔ bena, simɔn petro, toma venɔvi la, nataniel si tso kana le galilea, kple zebedeo viwo hekpe ɖe nusrɔ̃la eve bubu ŋu, nɔ ƒuta
simon petro gblɔ bena, “meyina tɔƒo
” tete wo katã gblɔ be, “míayi kpli wò
” ale wodze mɔ yi ɖage ɖe tɔdziʋua me gake womeɖe lã aɖeke le zã ma me o
le ŋdi la, yesu nɔ tsitre ɖe ƒua ta gake nusrɔ̃lawo menyae be yesue ma o
yesu do ɣli bia be, “xɔ̃nyewo, mieɖe lã aɖea?” woɖo eŋu be, “ao, mieɖe naneke o
”
egagblɔ bena, “mida miaƒe ɖɔ la ɖe ʋua ƒe nuɖusime lɔƒo eye miaɖe lã” wowɔ ɖe eƒe gbe dzi eye nyateƒe woɖe lã fũu ale gbegbe be womete ŋu hee de ʋua me gɔ̃ hã o
azɔ nusrɔ̃la si yesu lɔ̃na vevie la gblɔ na petro bena, “kpɔ ɖa, aƒetɔ lae!” esi petro se nya sia ko la, etsɔ eƒe awu do kaba elabena avɔ kakɛ aɖe koe wòsa ɖe ali, eye wòdzo dze tɔa me doo, heƒu tsi va gota
ke mí ame mamlɛawo la, míetsi ʋua me he ɖɔa va gota elabena gota anɔ abe meta alafa ɖeka ko ene
esi míeɖo gota la, míekpɔ be wodo dzo ɖe afi ma, lã meme nɔ edzi, eye abolo hã kpe ɖe eŋu
yesu gblɔ na wo bena, “mitsɔ lã si mieɖe fifia la ƒe ɖe vɛ
”
ale simɔn petro yi ɖakpe ɖe wo ŋu wohe ɖɔ la ɖe gota
esi woxlẽe la, gã siwo woɖe la, enɔ alafa ɖeka blaatɔ̃-vɔ-etɔ̃, gake ɖɔ la mevuvu o
yesu gblɔ na wo be, “azɔ, miva ɖu nu
” ke wo dometɔ aɖeke mete ŋu bia ame si wònye o elabena woka ɖe edzi be aƒetɔ lae
yesu ma aboloa kple lã la na wo
esia nye zi etɔ̃lia yesu ɖe eɖokui fia nusrɔ̃lawo esi wòfɔ tso ame kukuwo dome
esi woɖu ŋdinu vɔ la, yesu bia simɔn petro bena, “simɔn, yohanes vi, èlɔ̃m wu ame siawoa?” petro ɖo eŋu nɛ be, “ẽ, wò ŋutɔ ènyae bena nyemelɔ̃a nu gbɔwò o
” yesu gblɔ nɛ be, “ekema kpɔ nye alẽawo dzi
”
yesu gabiae be, “simɔn, yohanes vi, elɔ̃m vavã?” petro ɖo eŋu be, “ẽ, aƒetɔ, wò ŋutɔ ènyae be nyemelɔ̃a nu gbɔwò o
” yesu gblɔ nɛ be, “ekema kpɔ nye alẽawo dzi
”
yesu biae zi etɔ̃lia be, “simɔn, yohanes vi, èle lɔ̃yema?” biabia etɔ̃lia sia ve petro elabena yesu biae zi etɔ̃lia be, “èle lɔ̃yema?” ke petro ɖo eŋu be, “aƒetɔ, wò ŋutɔ ènya nu sia nu eye ènyae be melɔ̃ wò
” yesu gblɔ nɛ be, “nyi nye alẽawo
mele egblɔm na wò le nyateƒe me be esi nènye ɖekakpui la, wò ŋutɔ èdoa awu hedoa go yia afi si nèlɔ̃, gake ne èku amegã la, ãkɔ wò abɔwo dzi, ame bubu ado awu na wò eye woakplɔ wò ayi afi si mèdi be yeayi o
”
yesu gblɔ nya sia nɛ bena wòatsɔ afia ku si ku ge wòala atsɔ kafu mawu
esi yesu wu nya la nu la, egblɔ nɛ bena, “dze yonyeme
”
esi petro trɔ la, ekpɔ nusrɔ̃lawo dometɔ ɖeka le eƒe megbe gbɔna
nusrɔ̃la siae nye ame si nɔ yesu ƒe axadzi tututu le nuɖuƒea hebiae be, “aƒetɔ, mía dometɔ kae ade wò asi mahã?”
ale petro bia yesu be, “ku ka tɔgbie li na ame sia ya?”
yesu ɖo eŋu nɛ bena, “nenye be medi be wòanɔ agbe va se ɖe esi magava la, wò nyae wònyea? wò ya mebe dze yonyeme
”
ke nya sia kaka ɖe nɔvia nusrɔ̃la bubuwo dome bena, nusrɔ̃la sia mele kuku ge o
ke menye nya siae yesu gblɔ kura o, ɖeko wògblɔ bena, “ne medi be wòanɔ agbe va se ɖe esi magava la, wò nyaea?”
nusrɔ̃la siae nye esi yesu lɔ̃na
ekpɔ nu siawo katã teƒe tsitotsito eye wòŋlɔ wo da ɖi
eye mí katã míenya be eƒe ɖaseɖiɖi tso nu siawo ŋu nye nyateƒe
yesu wɔ nu bubu geɖewo hã kpe ɖe esiawo ŋu
ne woaŋlɔ wo dometɔ ɖe sia ɖe ɖi la, mesusu be xexeame katã gɔ̃ hã malolo na agbalẽ siawo tsɔtsɔ o
o teofil, le nye agbalẽ gbãtɔ na wò me la meƒo nu tso nu siwo katã yesu de asi wɔwɔ kple fiafia me,
va se ɖe ŋkeke si dzi wotsɔe yi dziƒoe le esime wòde se na apostolo siwo wòtia to gbɔgbɔ kɔkɔe la me vɔ megbe ŋu
le eƒe fukpekpe, ku kple tsitretsitsi vɔ megbe la, eɖe eɖokui fia ame siawo, eye wòna kpɔɖeŋu geɖewo tsɔ ka ɖe edzii na wo be yele agbe
eɖe eɖokui fia wo le ŋkeke blaene sɔŋ me eye wòƒo nu na wo tso mawufiaɖuƒe la ŋuti
gbe ɖeka esi yesu nɔ nu ɖum kple eƒe apostolowo la, ede se na wo be, “migadzo le yerusalem o ke boŋ milala va se ɖe esime miaxɔ fofonye ƒe nunana si ŋugbe wòdo, nu si ŋu meƒo nu tsoe na mi xoxo
elabena tsi ƒuƒlue yohanes tsɔ de mawutsi ta na mi, gake le ŋkeke ʋe aɖewo megbe la woade tsi ta na mi kple gbɔgbɔ kɔkɔe la
”
ɣebubuɣi esi yesu gaɖe eɖokui fia apostoloawo la, wobiae se be, “ale kee, aƒetɔ, ɖe nèle israel dukɔ la ɖe ge tso romatɔwo te aɖoe te abe dukɔ nɔɖokuisi ene azɔa?”
yesu ɖo eŋu na wo be, “fofo la ŋutɔe ɖo ŋkeke na nu siawo tɔgbi eye mehiã be miawo mianya ɣeyiɣi la kple ŋkeke la o
gake ne gbɔgbɔ kɔkɔe la va mia dzi eye wòyɔ mia me la, ŋusẽ tɔxɛ kple dzideƒo blibo aɖo mia me eye miate ŋu anye nye ɖaseɖilawo le yerusalem, yudea kple samaria nutowo katã me kple xexeame ƒe seƒe ke
”
le nya siawo gbɔgblɔ vɔ megbe tete ko la, apostoloawo kpɔ yesu wònɔ dziƒo yim abe ame aɖee nɔ ekɔm nɔ dzi yimii ene, kasia wòbu ɖe alilikpo me eye wòdzo le wo gbɔ
ke apostoloawo ke nu ɖe te nɔ ekpɔm va se ɖe esime wòbu ɖe wo
woganɔ kɔ didim be yewoakpɔ yesu, kasia ame eve aɖewo, siwo do awu ɣiwo la va do ɖe wo dome
ame eve siawo gblɔ na apostoloawo be,
“mi galilea ŋutsuwo, nu ka ta miegale tsitre ɖe afii gale yame kpɔm gãa ale? yesu dzo yi dziƒo, gake gbe ɖeka la, agatrɔ agbɔ abe ale si tututu wòdzo yi dziƒo lae ene!”
le nyadzɔdzɔ siawo megbe la, apostoloawo ɖi tso amito la dzi, afi si nu siawo dzɔ le la hetrɔ va yerusalem si didi abe kilometa ɖeka ko ene
esi wova ɖo yerusalem la, woƒo wo ɖokuiwo nu ƒu ɖe xɔ aɖe me le dziƒoxɔ si dzi wonɔ la dzi eye wodo gbe ɖa le afi ma
apostolo siwo nɔ afi ma la woe nye
petro, yohanes, yakobo, adreas, filipo, toma, bartolomeo, mateo, yakobo si nye alfeo vi, simɔn si wogayɔna be zelote, yuda si nye yakobo vi kpakple yesu nɔviŋutsuwo
yesu dada maria kple nyɔnu bubu geɖewo hã nɔ ameawo dome
wonɔ gbedodoɖa dzi alea ŋkeke geɖewo
gbe ɖeka esi ame abe alafa ɖeka blaeve lɔƒo ene gaƒo ƒu nɔ gbe dom ɖa la, petro tsi tre ƒo nu na wo gblɔ be,
“nɔvinyewo, ale si yuda de míaƒe aƒetɔ yesu asi eye wowui la va eme tututu abe ale si woŋlɔe da ɖi le mawunya me ene
gbɔgbɔ kɔkɔe la ƒo nu le nu siawo ŋu xoxo to fia david dzi
yuda la, mía dometɔ ɖeka wònye tsã
yesu tiae koŋ be wòanye yeƒe apostolo abe míawo ke ene
yuda tsɔ ga si wòxɔ ɖe yesu dede asi ta la yi ɖaƒle anyigba aɖe si dzi wòwu eɖokui le
elia ati dzi hetsɔ eɖokui xlã ɖe anyigba sesĩe ale be eƒe ƒodo wo too eye eƒe dɔkaviwo kaka ɖe anyigba
eƒe kunya sia kaka ɖe yerusalem dua me kaba ŋutɔ ale wona ŋkɔ teƒea be, ‘ʋunyigba
’”
petro gblɔ be, “elabena woŋlɔe ɖi ɖe psalmowo me be, ‘eƒe nɔƒe naɖi gbɔlo, ame aɖeke neganɔ afi ma o, eye ame bubu naxɔ eƒe amekplɔdɔ awɔ
”
petro yi eƒe nuƒoa dzi be, “azɔ la ele be míatia ame bubu aɖe wòanɔ yuda teƒe le mía dome
ame si míatia la nanye ame si nɔ mía dome kplikplikpli tso gɔmedzedzea,
tso esime míenya aƒetɔa, tso ɣeyiɣi si me yohanes de mawutsi ta nɛ va se ɖe esime wòdzo le mia gbɔ yi dziƒo
”
ƒuƒoƒea tɔ asi ame eve dzi, ame siawoe nye yosef yusto si wogayɔna be basaba kple matias, be woatia wo dometɔ ɖeka
eya megbe la wodo gbe ɖa gblɔ be, “aƒetɔ, wòe nya ame sia ame ƒe dzime, eya ta fia mí ame si nètia le ame eve siawo dome
be wòaxɔ apostolonyenye ƒe dɔ sia ɖe yuda teƒe, ame si gblẽ dɔa ɖi le esime wòyi teƒe si dzee
”
le esia megbe la, woda akɔ eye wòdze matias dzi ale wotiae abe apostolo ene kpe ɖe ame wuiɖekɛ mamlɛawo ŋu
le yesu ƒe ku kple tsitretsitsi ƒe kwasiɖa adre megbe la, pentekoste ŋkekenyui la gaɖo
yesu dzixɔsela siawo gaƒo wo ɖokuiwo nu ƒu ɖe teƒe ɖeka henɔ gbe dom ɖa le ɖekawɔwɔ blibo me
kasia wose gbeɖiɖi aɖe abe ya sesẽ aɖe ƒe ƒoƒo ene le xɔa tame tututu, eye aƒea me katã yɔ kple gbeɖiɖia
enumake nane si ɖi dzobibi ƒe aɖewo la dze ɖe wo dometɔ ɖe sia ɖe ƒe tame,
kasia, gbɔgbɔ kɔkɔe la yɔ ame sia ame si le afi ma la me fũ eye wode asi gbegbɔgblɔ bubu si womenya tsã o la gbɔgblɔ me elabena gbɔgbɔ kɔkɔe la na ŋutete sia wo
le ɣemaɣi hã la, yudatɔ mawuvɔ̃la geɖewo tso dukɔ vovovowo me va yerusalem be yeawoɖu ŋkeke tɔxɛ sia
esi wose ɣli sesẽ si nɔ ɖiɖim le afi si apostoloawo nɔ la, ame geɖewo ŋutɔ ɖe abla va teƒea be yewoakpɔ nu si nɔ edzi yim ɖa
ame siawo ƒe nu ku ŋutɔ esi wose nusrɔ̃lawo wonɔ gbe vovovowo gblɔm eye ame sia ame se wonɔ eƒe degbe gblɔm
nu sia wɔ nuku na amedzroawo ale gbegbe be wogblɔ be, “ame siawo katã ɖe, menye galileatɔwoe wonye oa?
ke ale ke wɔ míese wole anyigba siwo dzi wodzi mía dometɔ ɖe sia ɖe ɖo la ƒe gbe gblɔm mahã?
mía dometɔ aɖewo nye patiatɔwo, ɖewo nye midiatɔwo kple elamtɔwo, bubuwo hã tso mesopotamia, yudea, kapadokia, ponto kple asia nutowo me
ame aɖewo gɔ̃ hã tso keke frigia, pamfilia, egipte kple libia si le kirene gbɔ
ẽ, ame aɖewo tso roma gɔ̃
ame siawo nye yudatɔ vavãwo kple trɔ̃subɔla siwo ŋutɔ trɔ zu yudatɔwo, eye bubuwo hã nye kretatɔwo kple arabiatɔwo
mía dometɔ ɖe sia aɖe se ame siawo le mawu ƒe nukunu gãwo ƒe nya gblɔm le eya ŋutɔ degbe me!”
ameha blibo la ƒe nu ku eye woƒe mo wɔ yaa le nyadzɔdzɔ sia ta eye wobia wo nɔewo be, “nu sia gɔme ɖe?”
gake ame aɖewo ya nɔ ameha la me nɔ fewu ɖum le apostoloawo ŋu be, “ame siawo la, aha yeye womu, menye nu tɔxɛ aɖekee le dzɔdzɔm o
”
azɔ la petro kple apostolo wuiɖekɛawo tsi tre eye petro ƒo nu na wo kple gbe sesẽ be, “agoo na mi, yudaeatɔwo, mi amedzrowo kple yerusalem nɔlawo siaa, miɖo to miasee!
mia dometɔ aɖewo le gbɔgblɔm be ahae le mía mum, ke medi be mianya nyui be mía dometɔ aɖeke mede nu aha me ŋdi sia o
miawo ŋutɔwo mienyae be ŋu meke haɖe na ahanono o elabe ŋdi ga asieke me ko míele fifia
ke boŋ nu si teƒe kpɔm miele ŋdi sia la nye nu si nyagblɔɖila yoel gblɔ ɖi xoxoxo ƒe alafa nanewoe nye esi va yi be,
‘le ŋkeke mamlɛawo me la, mawu gblɔ be makɔ nye gbɔgbɔ ɖe amegbetɔƒomewo katã dzi
esia ana be mia viŋutsuwo kple mia vinyɔnuwo agblɔ nya ɖi
hekpe ɖe esia ŋu la, mia viŋutsuwo akpɔ ŋutegawo eye ame tsitsiwo hã aku drɔ̃e le nu siwo ava dzɔ la ŋuti
ẽ, gbɔgbɔ la ayɔ nye subɔlawo katã me, ŋutsuwo kple nyɔnuwo siaa, ale be woagblɔ nya ɖi
mana nukunuwo nadzɔ le dziŋgɔlĩ me kple anyigba dzi siaa, eye wòadze abe ʋu, dzobibi kple dzudzɔtutu
kɔlikɔli ene
hafi ŋkeke dziŋɔ si aƒetɔ la ɖo da ɖi nava la, ɣe atrɔ zu viviti eye ɣleti abia hẽ abe ʋu ene
ke ame si abia nublanuikpɔkpɔ tso aƒetɔ la gbɔ la akpɔ ɖeɖe
’”
petro yi eƒe nuƒoa dzi gblɔ be, “mi israeltɔwo, miɖo to miasee! mawu wɔ nukunu klitsu geɖewo le mia dome to yesu nazaretitɔ la dzi, be yeatsɔ aɖo kpe edzii be, yesu nye ye vi vavã
nu siawo katã le nyanya me na mi pɛpɛpɛ
azɔ, abe ale si mawu ŋutɔ wɔ ɖoɖo da ɖi xoxo ene la, eɖe mɔ na mi, mieto roma dziɖuɖua dzi klã yesu ɖe atitsoga ŋu eye miewui
gake mawu ŋutɔ gaɖe yesu tso ku ƒe ŋɔdzi me, fɔe ɖe tsitre tso ame kukuwo dome, elabena ku ƒe ŋusẽ mete ŋu ɖu yesu dzi o
”fia david ƒo nu tso yesu ŋu be, ‘menya be nye aƒetɔ la le gbɔnye ɖaa
ekpena ɖe ŋunye, ẽ, mawu ƒe ŋusẽ gã la xɔna nam
”‘esia ta dzidzɔ blibo yɔ nye dzime eye mele mawu kafum ɖaa gbe sia gbe
kakaɖedzi le asinye hã be nu sia nu anyo nam le ku me gɔ̃ hã
”‘mawu, magblẽ nye luʋɔ ɖe tsiẽƒe o, eye mana be e ƒe kɔkɔetɔ la ƒe ŋutilã nanyunyɔ o
”‘àna magbɔ agbe eye makpɔ dzidzɔ blibo le gbɔwo
’”
petro yi edzi be, “nɔviwo, mibu tame nyuie ! mía togbui david menɔ nu ƒom le eɖokui ŋuti esi wògblɔ nya siwo megblɔ na mi la o
elabena david ku xoxoxo eye eƒe yɔdo gɔ̃ hã le mía dome afii
david nye nyagblɔɖila eye enya be mawu do ŋugbe matrɔmatrɔ da ɖi be, david ƒe dzidzimevi ɖeka ava zu mesia la eye wòanɔ david ƒe fiazikpui dzi aɖu fia
gawu la david kpɔ nu siwo ava dzɔ le ŋgɔgbea eye wògblɔe ɖi le mesia la ƒe tsitretsitsi tso ame kukuwo dome ŋu be, eƒe luʋɔ matsi tsiẽƒe o, eye eƒe ŋutilã manyunyɔ o
yesu ŋue david gblɔ nya siawo tsoe eye le nyateƒe me la, mí katã míate ŋu aɖi ɖase be mawu fɔ yesu tso ame kukuwo dome vavã
”ke fifia la, yesu bɔbɔ nɔ bubu ƒe fiazikpui kɔkɔtɔ dzi le mawu ŋutɔ gbɔ tututu
eye abe ale si fofo la ŋutɔ do ŋugbee ene la, ena ŋusẽe be wòaɖo gbɔgbɔ kɔkɔe la ɖe mía me eye eya ƒe dɔwɔnae nye nu siwo kpɔm miele kple nu siwo sem mièle fifia
elabena david melia yi dziƒo o, gake egblɔ be, ‘aƒetɔ la gblɔ na nye aƒetɔ be
nɔ anyi ɖe nye nuɖusime
va se ɖe esime mawɔ wò futɔwo wò afɔɖodzinuwoe
’
”eya ta mika ɖe edzi na israel bliboa be mawu wɔ yesu sia, ame si miawo mieklã ɖe ati ŋu la aƒetɔ la kple kristo la siaa
”
petro ƒe nyawo wɔ dɔ ɖe ameha la dzi ale gbegbe be wo dometɔ aɖewo bia petro kple apostolo bubuawo be, “nɔviwo, nu ka wɔ ge míala?”
petro ɖo eŋu na wo be, “ele be mia dometɔ ɖe sia ɖe nadzudzɔ nu vɔ̃ wɔwɔ, atrɔ ɖe mawu ŋu eye woade mawutsi ta na mi le yesu kristo ƒe ŋkɔ me bena woatsɔ miaƒe nu vɔ̃wo ake mi
ne miewɔ esia la ekema miawo hã miaxɔ nunana sia, si nye gbɔgbɔ kɔkɔe la
elabe kristo do gbɔgbɔ kɔkɔe la ŋugbe na mia dome ame sia ame si aƒetɔ mawu ŋutɔ yɔ va eɖokui gbɔe eye menye miawo ɖeɖe ko o, ke boŋ na mia viwo kple ame siwo tso dukɔ bubuwo me gɔ̃ hã
”
petro yi dzi hegblɔ mawunya didi aɖe na ameha la
eƒo nu le yesu ŋu na wo eye wòbia tso wo si be woadze agbagba adzudzɔ nu vɔ̃ wɔwɔ eye woaɖe wo ɖokuiwo ɖa tso nu vɔ̃ɖi siwo le edzi yim le dukɔa me la gbɔ
ame abe akpe etɔ̃ sɔŋ xɔ petro ƒe nyawo dzi se ale be wona wòde mawutsi ta na wo gbe ma gbe ke
ame siawo ge ɖe xɔsetɔwo ƒe habɔbɔ me eye wo katã wodoa go edziedzi hesrɔ̃a mawunya tso apostoloawo gbɔ; wodoa gbe ɖa eye woɖua aƒetɔ ƒe nuɖuɖu kɔkɔe la hã
wo katã nɔ anyi le vɔvɔ̃ tɔxɛ me eye apostoloawo hã wɔ nukunu geɖewo wokpɔ
xɔsetɔwo katã nɔ teƒe ɖeka, wowɔ woƒe nuwo katã hamenui
wotsɔ woƒe kesinɔnuwo kple nunɔamesiwo dzra eye woma ga la na ame sia ame ɖe eƒe hiahiã nu
wokpea ta ɖe gbedoxɔ la me gbe sia gbe hesubɔa mawu
wogamaa wo ɖokuiwo ɖe ha suesuewo me hã eye wodoa go le wo nɔewo ƒe aƒewo me heɖua aƒetɔ ƒe nuɖuɖu kɔkɔe la
woɖua nu ɖekae hã dzidzɔtɔe,
wonɔa akpedada na mawu, dzi ɖaa, amewo katã kpɔa ŋudzedze nyuie le xɔsetɔ siawo ŋuti eye aƒetɔ la tsɔa ame siwo kpɔ xɔxɔ la kpena ɖe wo ŋuti gbe sia gbe
gbe ɖeka le ɣetrɔ ga etɔ̃ me la, petro kple yohanes yi gbedoxɔ la me be yewoaɖado gbe ɖa abe ale si wowɔnɛ ɖaa ene
esi woɖo gbedoxɔa gbɔ la, wokpɔ tekunɔ aɖe si wokɔ va da ɖe agbo si woyɔna be “agbo nyui” la nu
amea nye tekunɔ tso eƒe dzɔdzɔme ke eye gbe sia gbe la eƒe ƒometɔwo kɔnɛ va dana ɖe agbo sia nu be wòabia nu le afi ma
esi petro kple yohanes to tekunɔ sia ŋu va yina ko la, edo ɣli bia wo be woana ga ye
petro kple yohanes trɔ kpɔe dũ eye petro gblɔ nɛ be, “nɔvi, fɔ ta nãkpɔ míaƒe ŋkume
”
tekunɔ la fɔ ŋku ɖe wo dzi gãa henɔ mɔ kpɔm be woana ga ye
petro gblɔ nɛ be, “nɔvi, klosalo kple sika mele asinye o, ke nu si le asinye lae mana wò
le yesu kristo, nazaretitɔ la ƒe ŋkɔ me, tsi tre nãzɔ azɔli
”
ale petro do asi ɖa lé tekunɔ la ƒe alɔnu be wòatsi tre
kasia dɔnɔ la kpɔ be ŋusẽ ɖo yeƒe afɔ kple drikame ŋu
ale wòti kpo, tsi tre hede asi azɔlizɔzɔ me
enɔ kpo tim nɔ zɔzɔm alea henɔ mawu kafum eye wòdze petro kple yohanes yome ge ɖe gbedoxɔa me
ame siwo katã kpɔ ame sia wònɔ zɔzɔm nɔ mawu kafum la
de dzesii be eyae nye ŋutsu ma si nɔa nu biam le gbedoxɔ la ƒe agbo si woyɔna be ‘nyui’ la nu; woƒe nu ku eye woƒe mo wɔ yaa le nu si dzɔ ɖe edzi la ŋu
petro gblɔ mawunya na ame siwo le gbedoxɔ la me
nuwɔametɔ sia nɔ petro kple yohanes ŋu kplikplikpli va ɖo gbedoxɔa ƒe akpa si woyɔna be salomo ƒe akpata la me eye ameha la ƒo zi va wo gbɔ le afi ma
le afi sia la, ame sia ame tɔ te ɖi nɔ nu wɔnuku sia teƒe kpɔm kple vɔvɔ̃
enumake petro wɔ mɔnukpɔkpɔ sia ŋutidɔ heƒo nu na ameha la
egblɔ na wo be, “israeltɔwo, nu ka ta nuwɔna sia wɔ nuku na mi alea gbegbe eye miebu be ŋusẽ tɔxɛ aɖee le míawo ŋutɔwo si alo míaƒe kɔkɔenyenye tae míete ŋu da gbe le ame sia ŋu ale be wòte ŋu le zɔzɔm hã?”
medi be eme nakɔ na mi nyuie be mawu si nye abraham, isak, yakɔb kple mía tɔgbuitɔgbuiwo ƒe mawu lae da gbe le ame sia ŋu be yeatsɔ ade bubu eƒe subɔla yesu kristo ŋu
yesu kristo siae nye ame si gbɔ miawo miegbe nu le le pilato ŋkume, togbɔ be pilato dze agbagba ale gbegbe be yeaɖe asi le eŋu, aɖe eƒe agbe tso ku me hafi hã
medze mia ŋu be wòaɖe asi le ame kɔkɔe vɔ̃mawɔla sia ŋu o, ke boŋ miebia be wòaɖe asi le hlɔ̃dola ŋu boŋ
ẽ, miewu ame si me agbe doa go tsona la, gake mawu fɔe ɖe tsitre tso ame kukuwo dome
nye kple yohanes míate ŋu aɖi ɖase kɔtee le esia ŋu be esi miewui vɔ la, míedo goe, agbagbe, ŋkume kple ŋkume
”yesu ƒe ŋkɔe da gbe le dɔnɔ sia ŋu
miawo ŋutɔ mienya nuwɔametɔ si ƒomevi wònye va yi
le nyateƒe me la, yesu dzixɔse si mawu ŋutɔ na mí la ƒe ŋusẽ mee dɔnɔ sia kpɔ hayahaya blibo sia tsoe
”
“nɔviwo, menya be nu si miewɔ ɖe yesu ŋu la, mienya hafi wɔe o
nenema kee nye mia nunɔlawo hã
ke to wɔna siawo me la, mawu na be nu siwo nyagblɔɖilawo gblɔ da ɖi be ele be mesia la nakpe fu nenema la va eme pɛpɛpɛ
ke azɔ la nɔviwo, mitrɔ miaƒe susu kple nɔnɔme ɖe mawu ŋu, eye mitsɔ mia ɖokuiwo nɛ ale be mawu hã natsɔ miaƒe nu vɔ̃wo ake mi eye wòana be miakpɔ dzidzeme
gawu la, mawu agaɖo yesu miaƒe mesia la ɖe mi
ẽ, abe ale si nyagblɔɖilawo gblɔe da ɖi xoxoxo ene la, ele be yesu nanɔ dziƒo va se ɖe esime woaɖe nu vɔ̃ ɖa le nu sia nu ŋu keŋkekeŋ
mose hã gblɔe xoxo be, ‘ɣeyiɣi gbɔna esi mawu ŋutɔ aɖo nyagblɔɖila tɔxɛ aɖe ɖe mia dome abe nye mose pɛpɛpɛ ene
anyo na mi be miaɖo to ame sia ƒe gbe
elabena woatsrɔ̃ ame sia ame si mase eƒe gbe awɔ ɖe edzi o
’
“samuel kple nyagblɔɖila bubuawo tso samuel ŋɔli va ɖo fifia hã ƒo nu tso nu siwo le dzɔdzɔm egbegbe la ŋu
miawoe nye nyagblɔɖila siawo ƒe dzidzimeviwo eye ŋugbe si mawu do na mia tɔgbuiwo la, miawo hã miele eme
mawu do ŋugbe na abraham be, ‘woayra xexeame blibo la to wò dzidzimeviwo dzi
’
le ŋugbedodo sia ta, esi mawu ɖo via ɖe xexea me la, eɖoe ɖe israel dukɔ la gbɔ gbã be wòakplɔ mi, miadzudzɔ nu vɔ̃ wɔwɔ, atrɔ va mawu gbɔ
”
esi petro kple yohanes nɔ nu ƒom na ameawo alea la, osɔfogãwo kple gbedoxɔŋudzɔlawo ƒe amegã kpakple zadukitɔwo dometɔ aɖewo va do ɖe wo dzi
ale si petro kple yohanes nɔ gbeƒã ɖem be yesu gagbɔ agbe tso ame kukuwo dome la nye nu si mevivi wo nu kura o
eya ta wolé petro kple yohanes, gake esi fiẽ ɖo xoxo ta la, wotsɔ wo ame evea de gaxɔ me be woadɔ afi ma ŋu nake
togbɔ be wòva me alea hã la, ame geɖe siwo se petro kple yohanes ƒe nyagbɔgblɔ gbe ma gbe la xɔe se hetrɔ dzime eye wozu xɔsetɔwo ale xɔsetɔwo katã ƒe xexlẽme va ɖo abe akpe atɔ̃ ene
le ŋufɔke la, yudatɔwo ƒe osɔfogãwo, agbalẽfialawo kple dumemegãwo kpe ta le yerusalem
takpekpea me nɔla aɖewo nye anas si nye osɔfogã, kayafa, yohanes, aleksandro kple anas ƒe ƒometɔ aɖewo
wokplɔ petro kple yohanes va woƒe ŋkumee
takpekpea me nɔlawo bia petro kple yohanes be, “ame kae na ŋusẽ mi be miawɔ nu sia?”
enumake gbɔgbɔ kɔkɔe la do ŋusẽ petro eye wòɖo eŋu na wo be,
“osɔfogã, bubutɔwo, kple dumegãwo, nenye tekunɔ sia ƒe hayahaya tae miele gbe biam mí la,
ekema medi be mi kple israeltɔwo katã mianya kɔtee be, to ŋusẽ tɔxɛ si le yesu kristo nazaretitɔ la ƒe ŋkɔ mee ame sia kpɔ lamesẽ le
yesu siae nye mesia ame si miawo miewu, ke mawu fɔe ɖe agbe tso ame kukuwo dome
eya ƒe ŋusẽe na be dɔnɔ sia tsi tre ɖe mia dome fifi laa, eye eƒe lãme sẽ
mawunya gblɔe be, ‘kpe si xɔtulawo gbe la eya kee trɔna zua dzogoedzikpe
’
yesu ɖeka pɛ ko dzie ame sia ame ato hafi akpɔ ɖeɖe
ame aɖeke megali le xexea me godoo si ate ŋu axɔ na amegbetɔ aɖeke wu yesu o
”
ŋusẽ tɔxɛ si ɖo petro kple yohanes me be wote ŋu ɖo nyawo ŋu alea la, wɔ nuku na takpekpea ŋutɔ, elabena wonya be petro kple yohanes menya agbalẽ o
takpekpea kpɔe dze sii be, yesu yomenɔnɔ tae wote ŋu kpɔ ŋusẽ sia
gawu la, esi wònye be dɔnɔ si ŋu woda gbe le hã nɔ tsitre ɖe wo dome ta la, ɖe ko wònɔ na takpekpea me nɔlawo be woalɔ̃ be ŋusẽ aɖe le petro kple yohanes si vavã
le esia ta wona wokplɔ petro kple yohanes do goe le xɔa me ale be woate ŋu akpɔ mɔnu abu tame le nya la ŋu
azɔ takpekpea me nɔlawo bia wo nɔewo be, “nu ka tututue míawɔ ame eve siawo? enye nyateƒe matrɔmatrɔ be woda gbe le nuwɔametɔ sia ŋu vavã eye nukunu sia ɖi hoo le yerusalem du bliboa me
gake hã ɖewohĩ míate ŋu axe mɔ na wo be woagakaka woƒe nya si gblɔm wole le yesu kple ame kukuwo ƒe tsitretsitsi ŋu ayi dzii o
míayɔ wo ado vɔvɔ̃ na wo be ne wogakatse gblɔ nya tso yesu ŋu la, manyo na wo kura o!”
ale wogayɔ petro kple yohanes va wo dome eye wode se na wo vevie be yewomedi be yewoagasee alo akpɔ wo woanɔ nu fiam tso yesu ŋu le teƒe aɖeke kura o
ke petro kple yohanes ɖo eŋu gblɔ na wo be, “miawo ŋutɔwo mibu eŋu kpɔ be enyo be míase amegbetɔ ƒe gbe agbe mawu ƒe gbedziwɔwɔ hã?
asesẽ na mí ŋutɔ be míadzudzɔ nuƒoƒo le nu wɔnuku siwo míekpɔ kɔtee be yesu wɔ kple nya siwo wògblɔ la ŋu
”
ke takpekpea me nɔlawo gaklẽ ŋku do wo hede se na wo be woadzudzɔ nyawo gbɔgblɔ
emegbe la woɖe asi le wo ŋu wodzo elabena womenya ale si tututu woawɔ ahe to na wo ale be zi matɔ le dua me o, elabena ame sia ame kloe le dua me nɔ mawu kafum le nukunu gã si wòwɔ to petro kple yohanes dzi la ta
esia nye be woda gbe le ame si nye tekunɔ ƒe blaene sɔŋ la ŋu
esi woɖe asi le petro kple yohanes ŋu tete ko la, woti wo tɔ nusrɔ̃lawo bubuawo yii ɖagblɔ nu siwo katã dzɔ ɖe wo dzi la na wo
enumake wo katã woƒo ƒu do gbe ɖa gblɔ be, “o aƒetɔ mawu gã, wò ame si wɔ dziƒo, anyigba, atsiaƒu kple emenuwo katã,
wò gbɔgbɔ kɔkɔe la ƒo nu to mía tɔgbui david dzi be, ‘nu ka ta trɔ̃subɔlawo do dziku ɖe mawu ŋu eye dukɔwo hã le bablawo wɔm dzodzro ɖo?
ẽ, anyigbadzifiawo wɔ ɖeka be yewoaho aʋa ɖe mawu kple mesia la ŋu!”
”nu sia tututue le dzɔdzɔm le mía dome egbe le yerusalem du sia me! elabena fia herodes kple pontio pilato kple trɔ̃subɔlawo katã kpakple israelviwo gɔ̃ hã wɔ ɖeka hetsi tre ɖe viwò yesu, wò dɔla kɔkɔe si dzi
nèda asi ɖo la ŋu
ke nu si wò ŋutɔ nèɖo da ɖi le wò nunya kple ŋusẽ me xoxo la eya ko woate ŋu awɔ
azɔ mía mawu, wò ŋutɔ se ale si wole kakam ɖe mía ŋui la ɖa! na dzideƒo blibo mí wò subɔlawo be míate ŋu agblɔ wò nya kple
agbe eye na ŋusẽ mí be míate ŋu ada gbe le dɔnɔwo ŋu, awɔ nukunu gãwo le wò dɔla kɔkɔe, yesu, ƒe ŋkɔ me
”
esi wodo gbe ɖa vɔ alea ko la xɔ si me wonɔ la ʋuʋu sesĩe eye gbɔgbɔ kɔkɔe la ge ɖe wo dometɔ ɖe sia ɖe me ale be wogakpɔ ŋusẽ hegblɔ mawu ƒe nya la kple dzideƒo gã blibo
xɔsetɔ siawo katã ƒe dziwo kple susuwo nɔ ɖeka
wo dometɔ aɖeke mebuna be nu si le ye si la nye ye ɖeka ko tɔ o, ke boŋ womaa nuwo ɖe wo nɔewo dome
apostolowo kpɔ ŋusẽ gblɔ mawunya detowo heɖe gbeƒã aƒetɔ yesu ƒe tsitretsitsi tso ame kukuwo dome eye amenuveve gã le wo katã dzi
koɖoɖo aɖeke menɔ anyi o, elabena ame siwo si nuwo nɔ abe anyigba, xɔ kple bubuwo ene la dzra wo
hetsɔ ga la vɛ na apostoloawo wona wo dometɔ ɖe sia ɖe ɖe eƒe hiahiã nu
yosef, levitɔ, ame si wodzi le kipro eye apostoloawo yɔna hã be barnaba, si gɔme woɖe be “dzideƒovi”
dzra eƒe agble hetsɔ ga la katã vɛ na apostoloawo
ŋutsu aɖe si woyɔna be anania kple srɔ̃a safira hã dzra anyigba,
ke anania tsɔ ga la ƒe ɖe dzra ɖo hafi tsɔ mamlɛa vɛ na apostoloawo be eyae nye ga si yekpɔ
nuwɔna sia nɔ nyanya me na srɔ̃a, safĩra, hã
ke petro biae be, “anania, nu ka ta nèɖe mɔ na satan be wòva xɔ aƒe ɖe mewò alea? menye amegbetɔ blem nèle o, ke boŋ gbɔgbɔ kɔkɔe la blem nèle
anyigba la, wò ŋutɔ tɔwòe eye ne edze ŋuwò la, ãte ŋu adzrae, ke ne mèlɔ̃ o hã la, mãdzrae o
nenema ke esi nèdzrae vɔ la, ŋusẽ le asiwò be nãtsɔ ga la ƒe akpa si dze ŋuwò la vɛ na mí
ke nu ka tae nètsɔ ga la ƒe ɖe dzra ɖo heva le gbɔgblɔm be ga la katãe nye esia? menye amegbetɔ blem nèle o ke boŋ mawu ŋutɔ blem nèle
”
esi anania se nya sia tete ko la emu dze anyi enumake heku
vɔvɔ̃ ɖo ame sia ame ŋutɔ
ke ɖekakpui siwo kpɔ eteƒe la bla avɔ ɖe ame kukua ŋu hekɔe yi ɖaɖi
abe gaƒoƒo etɔ̃ megbe ene la, anania srɔ̃, safĩra, hã va ɖo
eya menya nu si dzɔ ɖe srɔ̃a dzi o
petro biae be, “safĩra, ga home ale kple alee miekpɔ tso anyigba si miedzra mea?” safĩra ɖo eŋu enumake bobobo be, “ẽ, nenema tututue míekpɔ
”
petro gblɔ na safĩra be, “nu ka ta mi kple srɔ̃wò, anania, miewɔ ɖeka be yewoate aƒetɔ la ƒe gbɔgbɔ kpɔ mahã? đekakpui siwo ɖi wò aƒetɔ ƒe kukua woe nye ema le xɔa godo le wò hã lalam
”
enumake safĩra hã mu dze anyi heku, eye esi ɖekakpuiawo va kpɔ eƒe kukua le anyigba la, wokɔ eya hã yi ɖaɖi ɖe srɔ̃a xa
nyadzɔdzɔ sia de vɔvɔ̃ gã aɖe hame blibo la kple ame siwo katã see la me
le ɣeyiɣi siawo me la, apostoloawo ƒoa ƒu edziedzi ɖe gbedoxɔ ƒe akpa si woyɔna be salomo ƒe akpata la me, eye wonɔa dzesi kple nukunu geɖewo wɔm le afi ma
ame geɖewo metea ŋu doa dzi tena ɖe apostoloawo ŋu tututu o, ke hã ame sia ame tsɔ bubu tɔxɛ blibo na wo
ame geɖewo ŋutɔ, ŋutsu kple nyɔnu siwo xɔ se la ge ɖe aƒetɔ ƒe ha la me
đe apostoloawo ƒe nukunuwɔwɔwo ta la, amewo kɔa dɔnɔwo dana ɖe abawo dzi le mɔwo to be ne petro va yina la, eƒe vɔvɔlĩ nadze wo dzi
zi gã aɖe tɔ le kɔƒe siwo ƒo xlã yerusalem la me eye amewo tsɔ woƒe dɔnɔwo kple ame siwo me gbɔgbɔ vɔ̃wo le la vɛ eye wòda gbe le wo dometɔ ɖe sia ɖe ŋu
ke osɔfogã la kple eŋume siwo tso zadukitɔwo ƒe kɔmama la me la yɔ fũ kple ŋuʋaʋã
ale wolé apostoloawo de gaxɔ me
ke le zã me la, mawudɔla aɖe va apostoloawo gbɔ le gaxɔa me
eʋu gaxɔa ƒe agbowo eye wòkplɔ wo do goe
egblɔ na wo be,
“miyi gbedoxɔ la me eye miagblɔ agbe yeye sia ƒe nya na ame sia ame
”
apostoloawo va ɖo gbedoxɔa me le ŋdi kanya eye wodze mawunyagbɔgblɔ gɔme
sẽ ko la, osɔfogã la kple eŋumewo hã va ɖo gbedoxɔ la me
woyɔ yudatɔwo ƒe takpekpe gã me nɔlawo ƒo ƒu ɖe woƒe takpeƒe, eye wodɔ asrafoawo ɖa be woayi aɖakplɔ apostoloawo tso gaxɔ la me vɛ ne yewoadrɔ̃ ʋɔnu wo
ke esi asrafoawo yi la, womekpɔ apostoloawo le gaxɔa me o, ale wotrɔ yi ɖagblɔ na takpekpea me nɔlawo be,
“esi míede la, asrafowo nɔ agboa nu dzɔm pɛpɛpɛ eye ʋɔtrua hã nɔ tutu goŋgoŋgoŋ gake esi míeʋu ʋɔa hege ɖe eme la, míekpɔ ame aɖeke le teƒea o
”
nya sia ʋuʋu asrafo siwo kpɔa gbedoxɔa dzi ƒe amegã kple osɔfogãwo ŋutɔ eye woƒe dzi gbã
womenya nu si tututu ava dzɔ ɖe esia yome o eye womenya ɣekaɣi tututu hã nu siawo nu ava yi o
ke ame aɖe va gblɔ na wo be, ame siwo wolé de gaxɔ me la woe nye ma le nya gblɔm na ameawo ŋusẽtɔe le gbedoxɔ la me
enumake, asrafowo ƒe amegã kplɔ etevi aɖewo ɖe asi eye woyi ɖalé apostoloawo
asrafoawo kpɔ egbɔ be yewomelé wo sesẽtɔe o, elabe wonɔ vɔvɔ̃m be ne yewowɔ esia la, ɖewohĩ ameha gã si le afi ma la aƒu kpe yewo awu
wokplɔ apostoloawo va sanhedrin la ƒe ŋkume be osɔfogã nabia gbe wo
esi apostoloawo va ɖo takpekpea me nɔlawo ŋkume la, osɔfogã bia be, “menye ɖe míede se na mi be miadzudzɔ yesu sia ƒe ŋutinya gbɔgblɔ oa? ke azɔ kura boŋ miekaka nya sia ɖe yerusalem du bliboa me kple susu be amewo nabu fɔ mí be míeda vo be míewu yesu sia!”
petro ɖe etɔwo nu gblɔ be, “ele na mí be míawɔ ɖe mawu ƒe gbe dzi ke menye ɖe amegbetɔ tɔ dzi o
esi miewu yesu si mieklã ɖe ati ŋu la, mía tɔgbuitɔgbuiwo ƒe mawu la ŋutɔ gafɔe ɖe tsitre tso ame kukuwo dome
eye mawu tsɔ ŋusẽ blibo doe ɖe dzi be wòanye fiavi kple đela ale be to eya dzi la, israelviwo nakpɔ mɔnu atrɔ woƒe agbenɔnɔ ale be woatsɔ wo ƒe nu vɔ̃wo ake wo
míawo ŋutɔwo míekpɔ nu sia teƒe tsitotsito eye gbɔgbɔ kɔkɔe si mawu naa ame siwo wɔa eƒe gbe dzi la ɖi ɖase le nu siawo ŋu hã
”
petro ƒe nya sia wɔ abe ɖe wòtsɔ ami kɔ ɖe dzo me ene, takpekpea me nɔlawo katã nyra; wodo dziku blibo eye woɖoe be yewoawu apostoloawo
ke ametsitsiawo dometɔ ɖeka si ŋkɔe nye gamaliel ame si hã nye farisitɔ xɔŋkɔ aɖe si nya xɔsenyawo ƒe sea nyuie la, tsi tre heƒo nu na takpekpea me nɔlawo
ke hafi wòadze nua ƒoƒo gɔme la, ebia be woakplɔ apostoloawo aɖe kpɔe vie
azɔ gamaliel trɔ ɖe etɔwo gbɔ gblɔ na wo be, “mía tɔ, israeltɔwo, mikpɔ nyuie le ɖoɖo si wɔm miele ɖe ame siawo ŋu la ŋuti
miawo ŋutɔwo miaɖo ŋku edzi kɔtee be, ɣeyiɣi aɖe va yi la, ɖekakpui aɖe va do ɖe mía dome eye wòwɔ eɖokui hlodzoo be yenye ame gã aɖe
ẽ, le nyateƒe me la, ame abe alafa ene sɔŋ dze eyome
ke nu kae va dzɔ? wowu eya ŋutɔ eye eyomedzelawo katã kaka gbẽ, ke nya vɔ̃ aɖeke medzɔ o
le eya megbe la ame bubu hã gava do
ame sia nye yuda si tso galilea
eya hã dze agbagba he amewo ɖe eɖokui ŋu abe eƒe nusrɔ̃lawo ene, le ŋkɔŋɔŋlɔ ŋkekeawo me
gake, eya hã va ku eye eyomedzelawo kaka
”
gamaliel yi dzi be, “tɔnyetɔwo, aɖaŋu si medi be maɖo na mie nye be, miɖe asi le ame siawo ŋu kpoo
ne wònye woawo ŋutɔ ƒe nufiafia kakam wole la, ekema eteƒe madidi o, nu sia nu awu enu
gake nenye mawu ƒe dɔ wɔm wole vavã la, ekema miate ŋu atsi enu gbeɖe o
gawu la, ne miekpɔ nyuie o la, miakpɔ be yewole kame tem kple mawu
”
takpekpea me nɔlawo xɔ gamaliel ƒe aɖaŋu sia ale woyɔ apotoloawo vɛ eye woƒo wo
emegbe wode se na wo be woagagblɔ nya aɖeke le yesu ƒe ŋkɔ me gbeɖe o, eye woɖe asi le wo ŋu
apostoloawo ɖe abla do go le takpexɔa me kple dzidzɔ blibo be wodo ŋukpe yewo le yesu ƒe ŋkɔ ta
azɔ woyi edzi nɔ nya gblɔm gbe sia gbe le gbedoxɔa me kple woƒe aƒewo me siaa be yesue nye mesia la
esime xɔsetɔawo ƒe xexlẽme va nɔ dzidzim ɖe edzi atraɖii ta la, liʋiliʋĩlilĩ aɖewo va nɔ ta dom ɖa le wo dome
wo dometɔ siwo nye helatɔwo la gblɔ bena ameŋkumekpɔkpɔ le ta dom ɖa le nuɖuɖumama me, elabena womenaa nuɖuɖu helatɔ siwo nye ahosiwo la wòdea hebritɔ siwo hã nye ahosiwo la tɔ nu o
le esia ta la, apostolo wuieveawo ƒo xɔsetɔwo katã nu ƒu hewɔ takpekpe aɖe
apostoloawo doe ɖe hamea gbɔ be,
“nɔviwo, mele be míawo míatsɔ nuɖuɖudzikpɔkpɔ awɔ míaƒe dɔ o
míaƒe dɔe nye be míagblɔ mawunya
eya ta mitsa ŋku le mia ɖokuiwo dome, miatia mia dometɔ adre siwo sea nu gɔme, gbɔgbɔ kɔkɔe la yɔ wo me fũ eye ame sia ame kpɔ ŋudzedze le wo ŋu
ne mietia ame siawo la ekema míatsɔ nuɖuɖudzikpɔdɔ sia ade wo si koŋ,
ale be míawo la míakpɔ ɣeyiɣi awɔ míaƒe dɔ si nye gbedodoɖa, mawunyagbɔgblɔ kple nufiafia amewo
”
nya sia me kɔ na hamea katã eya ta wotia ame adreawo
ame siwo wotia woe nye stefano, ame si ƒe xɔse de to eye wòyɔ fũ kple gbɔgbɔ kɔkɔe la
filipo, prokoro kple nikano, bubuwoe nye timon, parmena kple nikolas tso antioxia ame si nye trɔ̃subɔla si va zu yudatɔ
esi wotia ame adre siawo vɔ la wokplɔ wo va apostoloawo gbɔe eye wodo gbe ɖa ɖe wo ta heda asi ɖe wo dzi, yra wo
le esia megbe la apostoloawo kple xɔsetɔ bubuawo gblɔ mawunya le teƒeteƒewo eye yesu yomedzelawo ƒe xexlẽme dzi ɖe edzi fũ le yerusalem, nenema ke yudatɔwo ƒe osɔfo geɖewo gɔ̃ hã trɔ zu kristotɔwo
stefano ame si gbɔgbɔ kɔkɔe la yɔ fũ eye eƒe xɔse de to blibo la wɔ nukunu geɖewo le amewo dome
ke gbe ɖeka la, stefano do go yudatɔwo ƒe xɔsehabɔbɔ tɔxɛ aɖe si woyɔna be, “ablɔɖeviwo” la, me tɔwo eye ame siawo de asi nyahehe me kplii vevie
sẽ ko la, yudatɔ bubu siwo tso kirene, aleksandria le egipte kple kilikia kpakple asia la va kpe ɖe “ablɔɖeviawo” ŋu le nyaa hehe me
gake wo dometɔ aɖeke mete ŋu ɖu stefano dzi o, le eƒe nunya kple gbɔgbɔ si le eme la ta
le esia ta woyi ɖakpɔ gbevu aɖewo be woava ɖi aʋatsoɖase le stefano ŋu be eƒo fi de mose kple mawu ŋutɔ gɔ̃ hã
nya sia sese na be dua me tɔ geɖewo dze agbo vevie
wotso ɖe stefano ŋu eye yudatɔwo ƒe amegãwo kple agbalẽfialawo lée hekplɔe yi ɖe dumegãwo gbɔe
aʋatsoɖaseɖila siawo gaɖi ɖase ɖe eŋu le takpekpea me be, “yewo ŋutɔ yewose stefano wònɔ fewu ɖum le yerusalem gbedoxɔ la kple mose ƒe sewo ŋu
”
woyi dzi gblɔ be, “míese stefano gblɔ be, yesu nazaretitɔ sia, ava gbã gbedoxɔ la eye wòaɖe mose ƒe sewo katã ɖa
”
esi nu siawo nɔ edzi yim la, ame siwo katã nɔ takpekpea me la kpɔ be stefano ƒe mo trɔ nɔ keklẽm abe mawudɔla tɔ ene
osɔfogã la bia stefano be, “nɔvi, ɖe nya siwo katã wogblɔ le ŋuwò le eme vavãa ?”
stefano ƒo nu legbe aɖe heɖe nya me na wo be, “nɔvinyewo kple fofonyewo, misee ɖa!, mawu bubutɔ la ŋutɔ ɖe eɖokui fia mía tɔgbui abraham le esime wònɔ mesopotamia hafi wòva yi haran
mawu gblɔ nɛ be nekla eƒe ƒometɔwo katã eye wòabla agba, adzo adze mɔ ayi anyigba bubu aɖe sãa si yeafiae la dzi
ale abraham dzo le kaldea nyigba dzi heyi ɖanɔ haran, va se ɖe esime fofoa ku gblẽe ɖi
esia megbe la, mawu kplɔe va israel nyigba sia dzi
ke mawu metsɔ anyigba sia ƒe akpa aɖeke tete na abraham be wòanye etɔ o
“boŋ la mawu do ŋugbe nɛ be le ɣeyiɣi aɖewo megbe la, anyigba blibo la azu eya kple eƒe dzidzimeviwo tɔ, togbɔ be vi aɖeke menɔ abrahan si haɖe o hã
mawu gagblɔ na abraham be, eƒe dzidzimeviwo adzo le anyigba la dzi ayi aɖanɔ dzronyigba aɖe dzi ƒe alafa ene sɔŋ abe kluviwo ene
ke hã mawu do ŋugbe na abraham be yeahe to na dukɔ si aɖe aboyo israelviwo, eye emegbe la israelviwo agatrɔ va woƒe anyigba la dzi ava subɔ ye le afii
”
stefano yi eƒe nuƒoa dzi be, “mawu de se na abraham be wòatso aʋa na via ŋutsuviwo abe nubabla si le mawu kple abraham ƒe dzidzimeviwo dome la ƒe kpeɖodzinu ene
le esia ta esi isak si nye abraham viŋutsu xɔ ŋkeke enyi ko la, fofoa tso aʋa nɛ
isak ƒe viŋutsue nye yakɔb ame si hã ƒe viŋutsu wuieveawo me israel dukɔa ƒe tɔgbui wuieveawo dzɔ tso
yosef si nye yakɔb vi mamlɛtɔ la ƒe nu menyo nɔvia bubuawo ŋu kura o ale wodzrae na kluvisitsalawo, ame siwo kplɔe yi egipte abe kluvi ene
ke hã la, mawu nɔ kplii
ale gbegbe be wòɖee tso eƒe fukpekpewo katã me eye gawu la, mawu na be egipte fia farao kpɔ ŋudzedze le eŋu
le nunya manyagblɔ si mawu na yosef ta la farao tsɔe ɖo dudzikpɔla gãe le egipte dukɔa me eye wògaɖoe tatɔ le eƒe fiasã blibo la hã me
”
eva eme be dɔ sesẽ aɖe va to le egipte kple kanan nyigba dzi ale be, mía tɔgbuitɔgbuiwo kpe fu ŋutɔ
nuɖuɖu vɔ le wo si keŋkeŋ
yakɔb se be nuɖuɖu le egipte nyigba dzi ale wòdɔ viawo ɖa be woaɖaƒle ɖe vɛ
esi wogayi egipte zi evelia la, yosef ɖe eɖokui fia nɔviawo elabena womekpɔe dze sii zi gbãtɔ si wode afi ma la o
eɖe wo fia fia farao hã
yosef dɔ nɔviawo ɖa be ne woyi la, woakplɔ ye fofo yakɔb, ye nɔviwo kple woƒe ƒometɔwo katã, ame siwo ƒe xexlẽme nɔ ame blaadre-vɔ-atɔ̃ la vɛ na ye le egipte
esiae na be yakɔb kple viawo katã ʋu va tsi egipte afi si wo katã ku ɖo
eye wotsɔ yakɔb kple viawo va sikem eye woɖi wo ɖe yɔdo si abraham ƒle le hemor viwo gbɔ la me
”
esime ɣeyiɣi si mawu ɖo na abraham be yeaɖe eƒe dzidzimeviwo tso kluvinyenye me le egipte ɖo vɔ la israelviwo gadzi ɖe edzi fũ ŋutɔ le egipte
ke dzɔgbevɔ̃etɔe la woɖo fia bubu zikpuia dzi le egipte
fia sia menya naneke tso yosef ŋu o
le esia ta ewɔ tamesesẽ le mía tɔgbuitɔgbuiwo ŋu ale gbegbe be wòna wowu woƒe vidzĩwo
”le ɣeyiɣi sia me lɔƒo la, wodzi mose si nye ɖevi dzeɖekɛ aɖe
le se si nɔ anyi ɣemaɣi me ta la, esi wodzi mose la, edzilawo ɣlae ɖe xɔ me ɣleti etɔ̃ sɔŋ
ke esi wòva dzɔ be womagate ŋu aɣlae o ta la, wotsɔe yi ɖada ɖe teƒe aɖe
fia farao vinyɔnuvi va fɔe le afi ma ale wòtsɔe abe via ene hekpɔ edzi
wohe mose ɖe egiptetɔwo ƒe nunya nu ale wòtsi va zu fiavi xɔŋkɔ aɖe le nunya kple dɔwɔwɔ me
”esi mose xɔ abe ƒe blaene ene la, ewɔ susu gbe ɖeka be yeaɖi tsa aɖakpɔ ye nɔvi israelviwo ɖa
le tsaɖiɖi sia me la eva ke ɖe israel ɖakakpui aɖe kple egiptetɔ aɖe ŋu wonɔ dzre wɔm
mose kpɔe be egiptetɔ la nɔ israel ɖekakpuia ƒom nɔ funyafunya wɔmii eya ta edze egiptetɔ la dzi hewui
mose bui be wɔna sia ana be israelviwo axɔe se be mawue ɖo ye ɖa be yeava ɖe wo le aboyo me hafi gake womexɔe nenema o
”
le ŋufɔke la mose gaɖi tsa yi etɔ israelviwo gbɔ
kasiaa, ekpɔ israelvi dzidzi eve hã wonɔ dzre wɔm vevie
mose te ɖe wo ŋu enumake be yealé avu le wo dome
egblɔ na wo be, ‘nɔviwo, menyo kura be miawo ɖeɖe mianɔ dzre wɔm alea o eya ta midzudzɔ ne miawɔ ɖeka
’”
ke ame siawo dometɔ si ƒe nya medzɔ o la gblɔ na mose be wòakpɔ eya ŋutɔ ƒe nya gbɔ eye megade nu yewo tɔ me o
ebia mose be, ‘ame kae ɖo wò fia kple ʋɔnudrɔla ɖe mía dzi?’ eyi dzi bia mose be,
‘alo ɖe nèdi be yeaƒo nye hã awu abe ale si nèwu egiptetɔ ma etsɔ enea?”
nya sia sese te ɖe mose dzi ale gbegbe be wòsi dzo le nutomea yi ɖanɔ midian nyigba dzi afi si wòdzi eƒe viŋutsu eveawo le
le ƒe blaene megbe la, mawudɔla aɖe ɖe eɖokui fia mose le gbedzi le teƒe aɖe si te ɖe sinai to la ŋu
mawudɔla la ɖe eɖokui fiae le gbe aɖe si le dzo bim la me
esi mose kpɔ dzobibia la, ewɔ nuku nɛ ŋutɔ eya ta eƒu du yi teƒea be yeakpɔ nu si wònye
ke esi wòƒu dua yina la, ese mawu ƒe gbe bena
‘nyee nye tɔgbuiwòwo abraham, isak kple yakɔb ƒe mawu la
’ dzidzi ƒo mose ale gbegbe be mete ŋu fɔ ta be yeakpɔ afi si gbea le ɖiɖim tso la o
mawu ƒe gbe yi edzi gblɔ nɛ be, ‘ đe wò afɔkpawo le afɔ elabena teƒe si nèle la nye teƒe kɔkɔe
mekpɔ fu gã si kpem vinyewo le le egipte nyigba dzi, eye mese woƒe nublanuiɣli si dom wole la hã
eya ta meva be maɖe wo tso fukpekpe sia me
va ne madɔ wò ɖe egipte ne nãwɔ dɔ sia nam’
ale mose si gbɔ etɔwo gbe nu le eye wobiae be, ‘ame kae ɖo wò fia kple ʋɔnudrɔ̃la ɖe mia dzi hã?’ la, eya kee mawu gaɖo ɖa be wòanye woƒe ɖela kple kplɔla
ale to nukunu geɖewo wɔwɔ me la, mose kplɔ israelviwo tso egipte
woto ƒu dzĩe la me eye wozɔ mɔ to gbedzi ƒe blaene sɔŋ
” mose ŋutɔ gblɔ na israelviwo be, ‘mawu ana nyagblɔɖila aɖe adzɔ tso mia me abe nye ke ene
’
mose ƒe nya sia va eme pɛpɛpɛ elabe esi wonɔ gbedzi nɔ yiyim la, mose nye avuléla si nɔ israelviwo kple mawudɔla si na mawu ƒe sewo le sinai to dzi la dome
se si nye agbenya lae wòna wo
”
ke nublanuitɔe la, mía tɔgbuiwo gbe nu le mose gbɔ eye wodi be yewoatrɔ ayi egipte
le nyateƒe me la, woyɔ arɔn hegblɔ nɛ be, ‘nɔvi, me legba siwo anye míaƒe mawu siwo akplɔ mí agbugbɔ yi egipte na mí elabena míenya nu si dzɔ ɖe mose si kplɔ mí dzoe le egipte nyigba dzi la dzi o
’
eya ta wowɔ legba ɖe nyivi ƒe nɔnɔme me eye wosubɔ nu si wotsɔ woƒe asi wɔe la kple dzidzɔ blibo hesaa vɔ nɛ
”wɔna sia na be mawu hã ɖe asi le wo ŋu eye wosubɔ ɣe, ɣleti kple ɣletiviwo abe woƒe mawuwo ene
mawu bia wo to nyagblɔɖila amos dzi be, israelviwo, esi mienɔ gbedzi ƒe blaene sɔŋ ɖe, nyee mienɔ vɔ sam naa?
kpao, menye nyee miesa vɔ na o ke boŋ miaƒe susuwo katã nɔ miaƒe trɔ̃ siwo ƒe ɖewo nye, ɣletiviwo la kple miaƒe legba bubuwo ŋu
le esia ta mana woaɖe aboyo mi, akplɔ yi abe kluviwo ene ayi keke babilonia godo ke
”
stefano gblɔ yi dzi be, “mía tɔgbuitɔgbuiwo tsɔ ɖaseɖiɖi ƒe agbadɔ la ɖe ta nɔ gbea dzi, nɔ yiyim tso teƒe yi teƒe
wowɔ ɖaseɖiɖi ƒe agbadɔ sia abe ale si tututu mawu ɖee fia mose be woawɔe ene
le ƒe aɖewo megbe esi yosua va zu kplɔla eye wòho aʋa ɖe trɔ̃subɔdukɔwo ŋu la wotsɔ agbadɔ sia yi woƒe nɔƒe yeye si wonɔ la, eye wowɔ eŋutidɔ va se ɖe fia david ŋɔli
”
mawu yra fia david ŋutɔ, eye david hã bia be mawu naɖe mɔ na ye yeatu gbedoxɔ gã aɖe si anɔ anyi tegbee la na eya, yakɔb ƒe mawu la
ke david vi salomo boŋue nye ame si va tu gbedoxɔ la nɛ
ke hã la, mawu menɔa gbedoxɔ si amegbetɔ ŋutɔ tsɔ eƒe asi tui la me o
elabena mawu ŋutɔ gblɔ to eƒe nyagblɔɖila yesaya dzi be,
‘nye fiazikpuie nye dziƒo eye anyigbae nye nye afɔɖodzinu
aƒe ka ƒomevi koŋ ame ate ŋu atu nam be manɔ eme?
alo menye nyee wɔ dziƒo kple anyigba siaa oa?’”
stefano yi dzi gblɔ na ƒuƒoƒea be, “mi trɔ̃subɔla tosesẽtɔ siawo, ɖe wòle be miasẽ dzime atsi tre ɖe gbɔgbɔ kɔkɔe la ŋu ɣesiaɣia? ẽ, alea tututu mia tɔgbuiwo wɔe nye si, eye eya ƒomevi ko wɔm miawo hã miele
mitɔ asi nyagblɔɖila si yome mia tɔgbuiwo meti hewɔ fui o la dzi nam
wowu nyagblɔɖila siwo gblɔ mesia ƒe vava ɖi eye miawo hã miede mesia la asi eye miewui
ẽ, togbɔ be mawudɔlawoe tsɔ mawu ƒe seawo vɛ na mi hã la, mieɖo koŋ gblẽ seawo to wo dzi dada me
”
stefano ƒe nya sia tɔ dzi na yudatɔwo ƒe kplɔlawo ŋutɔ
wodo dziku vevie henɔ nyanyram le wo ɖokuiwo me
ke stefano ame si me gbɔgbɔ kɔkɔe la yɔ fũ la li eƒe ŋkuwo ɖe dzi gãa, ekpɔ mawu ƒe ŋutikɔkɔe gã la eye yesu nɔ tsitre ɖe mawu ƒe nuɖusime
stefano gblɔ na ameha la be, “mikpɔ ɖa mekpɔ dziƒo nu ʋu eye amegbetɔvi la tsi tre ɖe mawu ƒe nuɖusime
”
nya sia gado dziku na wo ŋutɔ ale wo katã wotsɔ woƒe asiwo xe tome be yewomagase nya aɖeke o
wodze stefano dzi henɔ ɣli dom be ame aɖeke megase eƒe nya o
emegbe wohee do goe le dua me be yewoaƒu kpee wòaku
đasefowo kple amewulawo ɖe woƒe awuwo na ɖekakpui aɖe si woyɔna be saulo la be wòakpɔ wo dzi na yewo
esi kpeawo nɔ stefano ƒe afi sia fi dzem kpamkpamkpam la, edo gbe ɖa gblɔ be, “aƒetɔ yesu, xɔ nye gbɔgbɔ la
”
emegbe la, edze klo eye wòdo ɣli gblɔ be, “aƒetɔ, mègaɖo nu vɔ̃ sia teƒe na wo o
” ale wòdze anyi heku
saulo da asi ɖe stefano wuwu sia dzi kpem
tso gbe ma gbe dzi ko amewo dze xɔsetɔ siwo le yerusalem la yometiti gɔme vevie eye esia na be wo katã si yi yudea kple samaria nutowo me negbe apostoloawo ɖeɖe koe susɔ ɖe yerusalem
ke yudatɔ aɖewo siwo vɔ̃a mawu la va kɔ stefano ƒe kukua yi ɖaɖi eye wofae ŋutɔ
ke saulo ɖoe kplikpaa be yeagblẽ hame la
etsoa aƒeme yia aƒeme, léa ŋutsuwo kple nyɔnuwo siaa ɖadea gaxɔ me
ke xɔsetɔ siwo si dzo le yerusalem la kaka yesu ƒe nyanyui la le afi sia afi si woyi
filipo hã yi samaria eye wòɖe gbeƒã le yesu ŋuti na wo
filipo wɔ nukunu geɖewo le samaria eya ta amewo va ɖoa toe ɣesiaɣi
enya gbɔgbɔ vɔ̃wo do goe le amewo me, eye ne wodo go le ameawo me alea la wonɔa ɣli dom sesĩe
eyɔ dɔ tekunɔwo kple lãmetututɔwo
esia wɔe be dzidzɔ blibo yɔ dua me fũ
ke ŋutsu aɖe si ŋkɔe nye simɔn va nɔ samaria dua me; enye afakala xɔŋkɔ aɖe le eƒe nukunuwo ta, eya ŋutɔ da ŋkɔ ɖe eɖokui dzi be yenye gã
amewo katã ku ɖe eŋu, ame ŋkutawo kple ame gblɔewo siaa eye woda ŋkɔ ɖe edzi be, “ame siae nye mawu ƒe ŋusẽ si woyɔna be ŋusẽ gã la”
amewo dze eyome hoo elabena enaa be wo nu kuna to eƒe afakaka la me ɣeyiɣi didi aɖe
ke esi dua me tɔwo se filipo ƒe nya la, woxɔe se be yesu boŋue nye mesia la
woxɔ nya siwo filipo gblɔ tso mawufiaɖuƒe la ŋu hã dzi se eya ta wode mawutsi ta na ŋutsuwo kple nyɔnuwo siaa
nukutɔe la, simɔn, afakala la, ŋutɔ hã xɔ mawunya dzi se ale wode mawutsi ta nɛ
le esia megbe la enɔ filipo ŋu kplikplikpli yia afi sia afi si wòyina la, eye nukunu siwo katã filipo wɔ la na be eƒe nu ku ŋutɔ
esi apostolo siwo le yerusalem se be mawunya ɖo samaria la, woɖo petro kple yohanes ɖa be woaɖakpɔ ale si nuwo nɔ edzi yimii le afi ma ɖa
esime ame dɔdɔawo va ɖo samaria tete ko la, wodo gbe ɖa ɖe xɔsetɔ yeyeawo ta be woaxɔ gbɔgbɔ kɔkɔe la,
elabena tsi ko wode ta na wo le aƒetɔ yesu ƒe ŋkɔ me ke womexɔ gbɔgbɔ kɔkɔe la haɖe o
esi petro kple yohanes nɔ gbea dom ɖa la, woda woƒe asiwo ɖe xɔsetɔawo dzi, eye enumake woxɔ gbɔgbɔ kɔkɔe la
esi simɔn kpɔ be wona gbɔgbɔ kɔkɔe amewo to apostoloawo ƒe asidada ɖe wo dzi me la, ena ga apostoloawo eye wògblɔ na wo be,
“mina ŋusẽ sia nye hã ale be ame sia ame si dzi mada asi ɖo la naxɔ gbɔgbɔ kɔkɔe la
”
petro ɖo eŋu nɛ be, “wò ga natsrɔ̃ kpli wò elabena èbu be yeate ŋu aƒle mawu ƒe nunana kple ga!
wɔƒe kple gomekpɔkpɔ aɖeke mele asiwò le subɔsubɔdɔ sia me o elabena wò dzi menyo le mawu ƒe ŋkume o
dzudzɔ tame vɔ̃ɖi ɖoɖo ne nãdo gbe ɖa na aƒetɔ la
đewohĩ atsɔ wò susu vɔ̃ɖi sia ake wò
elabena edze nam ƒãa be èyɔ fũu kple vevesese eye nènye kluvi na nu vɔ̃
”
simɔn ɖo eŋu be, “do gbe ɖa na aƒetɔ la ɖe tanye be nu siwo miegblɔ la dometɔ aɖeke madzɔ ɖe dzinye o
”
petro kple yohanes nɔ samaria hegblɔ mawunya sẽ hafi gatrɔ yi yerusalem
wotɔ ɖe samaria kɔƒe geɖewo hã me le mɔa dzi, hegblɔ nyanyui la na amewo le afi siawo hã
ke le filipo gome la, mawudɔla aɖe va gblɔ nɛ be, “tso nãyi mɔ si tso yerusalem heto gaza gbegbe la dzi
”
filipo wɔ abe ale si wogblɔ nɛ la ene eye kasia ekpɔ ame aɖe si tso yerusalem gbɔna le mɔa dzi
ame siae nye etiopia ŋutsu aɖe, si nye fianyɔnu kandake ƒe gadzikpɔla gã la
etso yerusalem afi si wòyi ɖawɔ subɔsubɔ le mawu ƒe gbedoxɔ la me,
eye wòtrɔ va yina aƒe
esi wònɔ mɔa dzi la enɔ nyagblɔɖila yesaya ƒe agbalẽ xlẽm sesĩe le eƒe tasiaɖam me
gbɔgbɔ kɔkɔe la gagblɔ na filipo be, “te ɖe tasiaɖam la ŋu
”
esi wòɖe abla te ɖe tasiaɖam la ŋu eye wòse nu si xlẽm ŋutsua le la, filipo biae be, “èse nu si xlẽm nèle la gɔmea?”
etiopia ŋutsua ɖo eŋu nɛ be, “ao, nɔvi, ale ke wɔ mate ŋu ase egɔme le esime ame aɖeke meli aɖe eme nam o?” azɔ eɖe kuku na filipo be wòage ɖe tasiaɖam la me anɔ ye xa
filipo wɔ nenema
biblia ƒe akpa si xlẽm wònɔ la gblɔ be, “wokplɔe abe alẽvi ene yina wuwu ge
eye abe ale si alẽvi nɔa anyi kpoo ne wole eƒe fuwo sẽm ene la, nenema ke eya hã wɔ, meke nu kura o
le eƒe ɖokuibɔbɔ ta womedrɔ̃ ʋɔnui ɖe mɔ dzɔdzɔe nu o
ame kae ate ŋu agblɔ ale si dzidzime si me wòdzɔ ɖo la ƒe tagbɔ sẽe la afia? elabena woɖe eƒe agbe ɖa le anyigba dzi
”
etiopia ŋutsu la bia filipo be, “nyagblɔɖila yesaya ŋu eya ŋutɔ nɔ nu ƒom le loo alo ame bubu aɖe ŋuea?”
biabia sia na be filipo wɔ mawunya si wòxlẽ la kple bubuwo ŋutidɔ heƒo nu le yesu ŋu na etiopia ŋutsua
esi wonɔ mɔa dzi yina sẽ ko la, wova ke ɖe tɔsisi sue aɖe ŋu
etiopia ŋutsua bia filipo be, “kpɔ ɖa! tsie nye esi; nu ka ta nyemade mawutsi ta zi ɖeka o?”
filipo ɖo eŋu nɛ be, “nenye be èxɔe se tso wò dzi blibo me ko la, ekema naneke mexe mɔ o
” etiopia ŋutsua ɖo eŋu be, “mexɔe se bena yesu kristoe nye mawu vi la
”
enumake etɔ tasiaɖam la eye wòɖi ge ɖe tsia me eye filipo de mawutsi ta nɛ
esi wòdo tso tsia me tete ko la, aƒetɔ la ƒe gbɔgbɔ kɔ filipo dzoe ale be etiopia ŋutsua megakpɔe o, ke eya hã dze aƒemɔ dzi kple dzidzɔ
egblɔ nyanyui la le afi ma eye wògagblɔe le du siwo katã le kaesarea mɔ dzi la hã me
saulo gado adã ɖe xɔsetɔwo ŋu vevie wu tsã eye wòlé gbɔgbɔtsixe ɖe ƒo heganɔ wo yome tim kple ŋkubiã
eƒe susu kple didi katã koe nye be yeatsrɔ̃ xɔsetɔ ɖe sia ɖe
le esia ta eyi osɔfogã la gbɔ
be wòana agbalẽ si ana ŋusẽ ye ale be ne yeayi yudatɔwo ƒe ƒuƒoƒe siwo le damasko ne woakpe ɖe ye ŋu be yeate ŋu alé xɔsetɔ siawo katã le teƒe siawo, ŋutsuwo kple nyɔnuwo siaa, ade ga wo eye yeakplɔ wo va yerusalem
esi wòsusɔ vie ko wòaɖo damasko dua me la, keklẽ gã aɖe klẽ ɖe edzi tso dziƒo
edze anyi kpla enumake
ke ese gbe aɖe be, “saulo, saulo, nu ka ta nèle yonyeme tim alea?”
saulo bia kple vɔvɔ̃ be, “wò ame kae le nu ƒom?” gbea ɖo eŋu nɛ be, “nye, yesu, ame si yome tim nèle lae
azɔ tsi tre eye nãyi damasko dua me; ne èɖo afi ma la, magblɔ nu siwo nãwɔ la na wò
”
nyadzɔdzɔ sia wɔ nuku na saulo ŋumewo ŋutɔ
woƒe nu ku ale gbegbe be gbɔgblɔ bu ɖe wo elabena wonɔ gbeɖiɖi aɖe sem pɛpɛpɛ gake womekpɔ ame si nɔ nu ƒom la o
saulo wɔ ɖɔɖɔɖɔ tso le anyigba gake nukutɔe la megate ŋu nɔ nu kpɔm o; eƒe ŋku dzi tsyɔ eya ta wolé eƒe alɔnu kplɔe ɖɔɖɔɖɔ yi damasko
enɔ dua me ŋkeke etɔ̃ numaɖumaɖu kple tsimanomanoe
mawudzixɔsela aɖe si ŋkɔe nye anania la nɔ damasko dua me ɣemaɣi
mawu yɔe le ŋutega me gbe ɖeka be, “anania
” etɔ eye wògblɔ be, “nyee nye esi, aƒetɔ
”
mawu gblɔ nɛ be, “tso nãyi ablɔ si woyɔna be ‘mɔ dzɔdzɔe’ la dzi, eye nãdi ŋutsu aɖe si woyɔna be yuda la ƒe aƒe me
ne èkpɔe la, bia ŋustua aɖe si woyɔna be saulo tso tarso la ta se le afi ma
le gaƒoƒo sia me la, ele klo dzi le gbe dom ɖa nam vevie
elabena meɖee fiae le ŋutega me be wò, anania, ãva egbɔ, ãda asi ɖe edzi be eƒe ŋkuwo naʋu ale be wòagate ŋu akpɔ nu
”
anania gblɔ kple vɔvɔ̃ɣli be, “aƒetɔ, mese be funyafunya si gbegbe saulo sia wɔ xɔsetɔwo le yerusalem la mele gbɔgblɔ me o ɖe!
gawu la, míese be ɖe wòxɔ agbalẽ koŋ tso osɔfogãwo gbɔ le yerusalem be yeava lé xɔsetɔ siwo katã le damasko le afii eye yeakplɔ wo ayi yerusalem
”
ke aƒetɔ la ɖo eŋu na anania be, “yi nãwɔ ɖe nye gbe dzi
elabena nye ŋutɔe tia ame sia be wòanye dɔwɔla nam eye wòagblɔ nye nya na trɔ̃subɔladukɔwo, fiawo kple israelviwo ŋutɔ hã
eye nye ŋutɔ magblɔ fu siwo wòakpe ɖe tanye la afiae
”
anania tso heyi saulo gbɔ eye wòda asi ɖe edzi gblɔ nɛ be, “nɔvinye saulo, aƒetɔ yesu, ame si ɖe eɖokui fia wò le damasko mɔ dzi la ɖom ɖa be mada gbe le ŋuwò eye tso esia dzi la gbɔgbɔ kɔkɔe la nayɔ mewò be nãgakpɔ nu
”
enumake ewɔ abe tsrowoe ge le eƒe ŋkuwo dzi ene
ŋkuawo ʋu eye wògade asi nukpɔkpɔ me
anania de mawutsita nɛ enumake
ŋusẽ gaɖo eya amea ŋu esi wona nanee wòɖu vɔ
saulo nɔ nusrɔ̃lawo gbɔ le damasko hena ŋkeke geɖewo
tete wòdze mawunyagbɔgblɔ gɔme le woƒe ƒuƒoƒewo me le gbɔgblɔm be yesue nye mawu vi la
ame siwo katã se saulo ƒe mawunya la ƒe nu ku ale gbegbe be wobia wo nɔewo be, “alo menye ame siae wɔ funyafunya geɖe yesu yomedzelawo le yerusalem le woƒe xɔse ta oa? míese gɔ̃ be ɖe wòva damasko afii be yealé xɔsetɔwo ade ga wo akplɔ yii na osɔfowo le yerusalem!”
saulo yi eƒe mawunyagbɔgblɔ dzi kple ŋusẽ ale gbegbe be, yudatɔ siwo nɔ damasko la mete ŋu tsi tre ɖe eƒe nya siwo ɖee fia kɔtee be yesue nye kristo la ŋu o
le ŋkeke aɖewo megbe la yudatɔwo ƒe kplɔlawo wɔ ɖoɖo be yewoawu saulo
ke ame aɖe va fi tofĩ na saulo be dzɔlawo le damasko ƒe agbowo nu dzɔm zã kple keli bena ne eva yina la yewoawui
eya ta gbe ɖeka zã la, saulo yomedzela aɖewo tsɔe de kusi gã aɖe me heɖiɖii to gli si ƒo xlã dua tame va se ɖe esime wòɖo anyigba eye wòsi dzo
esi saulo va ɖo yerusalem la, edze agbagba be yeawɔ ɖeka kple xɔsetɔ siwo le afi ma la gake wonɔ vɔvɔ̃m nɛ eye womelɔ̃ te ɖe eŋu o; elabena wobu be alakpa dam wònɔ be yezu wo dometɔ ɖeka
ke gbe ɖeka la, barnaba kplɔ saulo va apostoloawo gbɔe
eƒo nu na wo le ale si saulo kpɔ aƒetɔa le damasko mɔ dzi, nya siwo wògblɔ nɛ kple ale si saulo gblɔ mawunya kple ŋusẽ tɔxɛ le yesu ƒe ŋkɔ me la ŋu na wo
esia na be apostoloawo xɔ saulo ɖe wo dome ale tso ɣemaɣi dzi la enɔ xɔsetɔwo ŋu kplikplikpli henɔ mawunya gblɔm dzideƒotɔe le aƒetɔa ƒe ŋkɔ me
ke eva va eme be helatɔ trɔ zu yudatɔ aɖewo, ame siwo saulo he nya kplii la wɔ ɖoɖo be yewoawui
esi xɔsetɔ bubuawo se be saulo ƒe agbe ɖo xaxa me alea la, wokplɔe yi kaisarea eye tso afi ma la woɖoe ɖe wo de, tarso
le ɣeyiɣi siawo katã me la, tomefafa blibo nɔ hame siwo le yudea, galilea kple samaria nutowo me la me
esia wɔ be hamea ƒe xexlẽme dzi ɖe edzi eye wògasẽ ŋu ɖe edzi wu le gbɔgbɔ me hã
xɔsetɔwo srɔ̃ ale si woanɔ agbee le mawuvɔvɔ̃ me eye gbɔgbɔ kɔkɔe la hã na dzidzeme blibo wo
petro nɔ tsatsam le xɔsetɔwo dzi tso teƒe yi teƒe eye wòva ɖo lida
teƒe sia wòkpɔ ŋutsu aɖe le ame si woyɔna be aenea, ame si nɔ lãmetutudɔ lém eye wòtsi aba dzi ƒe enyi sɔŋ
petro yɔe gblɔ nɛ be, “aenea, yesu kristo da gbe le ŋuwò, eya ta tsi tre eye nãŋlɔ wò aba
” ŋutsua ƒe lãme sẽ enumake
nukunu sia wɔe be ame siwo katã le lida kple saron dze aƒetɔ la yome elabena wokpɔ aenea wònɔ zɔzɔm
petro fɔ tabita tso ku me
nyɔnu dɔmenyotɔ aɖe nɔ yopa dua me si woyɔna be tabita si gɔmee nye dɔkas
nyɔnu sia nye xɔsetɔ si wɔa dɔmenyo na amewo ŋutɔ, vevɔ ame dahewo
le ɣeyiɣi sia me tututu la nyɔnu sia dze dɔ eye wòku
wodzra eƒe kukua ɖo eye woɖoe aba dzi le dziƒoxɔ aɖe dzi
ke esi nyɔnua xɔlɔ̃wo se petro ŋkɔ le lida la woɖe ame eve ɖo ɖee kple kukuɖeɖe be wòaɖe abla ava yewo gbɔ le yopa, elabena lida tsɔ ɖe yopa gbɔ
petro lɔ̃ va yopa
esi wòva ɖo tete ko la, wokplɔe yi xɔ si me wotsɔ dɔkas ƒe kukua mlɔe
xɔa me yɔ fũ kple konyifalawo, ame siwo dometɔ geɖewo nye ahosi siwo dɔkas lɔ̃ avɔ alo awu na le eƒe agbeme
đe sia ɖe nɔ nu siwo dɔkas wɔ nɛ la tsɔm fia nɔvia
esi petro ge ɖe xɔa me la, ebia tso wo katã si be woado go ana mɔ ye
esi wodo go la, petro dze klo do gbe ɖa, eye wòtrɔ ɖe ame kukua gbɔ gblɔ nɛ bena, “nɔvi dɔkas, tsi tre!” enumake ame kukua ʋu ŋku eye esi wòkpɔ petro la, efɔ bɔbɔ nɔ abatia dzi
petro lé eƒe alɔnu eye wòtsi tre
azɔ petro yɔ xɔsetɔawo kple ahosiawo va xɔa mee eye wòtsɔ dɔkas de asi na wo
nukunya sia kaka ɖe du bliboa me abe gbe ƒuƒu si wotɔ dzoe la ƒe bibi ene, eye ame geɖewo ŋutɔ trɔ hexɔ aƒetɔa dzi se
petro nɔ yopa dua me ŋkeke geɖe eye wònɔ simɔn si nye lãgbalẽŋutidɔwɔla la gbɔ le eƒe aƒe me
roma ŋutsu aɖe si nye asrafomegã la nɔ kaisarea le ɣemaɣi
eŋkɔe nye kornelio eye wònye asrafomegã nɔ italiatɔwo ƒe aʋakɔ ɖeka nu
ame sia nye mawuvɔ̃la adodoe aɖe eye eƒe aƒemetɔwo katã hã nye mawuvɔ̃lawo
ewɔa dɔmenyo ŋutɔ eye mefena kple gbedodoɖa hã o
gbe ɖeka abe ɣetrɔ ga etɔ̃ me ene la, ekpɔ ŋutega esime wònɔ gbe dom ɖa
ekpɔ mawudɔla aɖe wògbɔna egbɔ
mawudɔla la yɔe be, “kornelio!”
kornelio vɔ̃ ŋutɔ
đe ko woke ŋku ɖe te gãa nɔ mawudɔla la kpɔm
mlɔeba la ebiae be, “amegã, nya kae dzɔ? nu ka dim nèle tso gbɔnye?” mawudɔla la ɖo eŋu nɛ be, “mawu se wò gbedodoɖawo eye wòde dzesi wò dɔmenyowɔwɔwo katã hã
dɔ amewo ɖe yopa ne woaɖayɔ ŋutsu aɖe si ŋkɔe nye simɔn petro la vɛ be wòava kpɔ wò ɖa
simɔn petro sia le ŋutsu bubu aɖe si woyɔna be simɔn si nye lagbalẽŋutidɔwɔla aɖe la, ƒe aƒeme le ƒuta lɔƒo
”
esi mawudɔla la dzo tete ko la, kornelio yɔ eƒe subɔla eve kple eya ŋutɔ ƒe asrafowo dometɔ ɖeka, ame si hã vɔ̃a mawu la,
eye wògblɔ nu si dzɔ la na wo
azɔ eɖo wo ɖe yopa be woaɖakplɔ petro vɛ
le ŋufɔke ƒe ŋdɔ me la, wonɔ tetem ɖe du la ŋu ; ɣemayi la, petro yi xɔta be yeado gbe ɖa
ke dɔ de asi ewuwu me eye wòdi be yeaɖu nu, ke esi wònɔ nua ɖam la, ekpɔ ŋutega
ekpɔ aklala gã aɖe si wotsi ka eƒe dzoge eneawo la wònɔ ɖiɖim tso dziƒo gbɔna anyigba
ekpɔ lã afɔenewo, nutatawo kple dziƒoxevi vovovowo le avɔ la dzi
petro se gbeɖiɖi aɖe wògblɔ nɛ be, “heyi nãwu lã siawo dometɔ ɖe sia ɖe si nèlɔ̃ la, nãɖu
”
ke petro ɖo eŋu be, “gbeɖe, aƒetɔ, nyemate ŋu awɔ esia o
mí yudatɔwo la, se meɖe mɔ be míaɖu lã siawo ƒomevi o eye nyemeɖu wo dometɔ aɖeke kpɔ le nye agbe me o
”
gbeɖiɖia gayi edzi gblɔ na petro be, “mègagbe mawu ƒe gbe dzi wɔwɔ o
ne mawu da asi ɖe nane dzi be ekɔ la, mèkpɔ mɔ agblɔ be mekɔ o
”
woɖe ŋutega sia fia petro zigbɔzi etɔ̃ sɔŋ, eye le eya megbe la, wohe aklala la dzoe yi dziƒo
ŋutega sia wɔ moya na petro ŋutɔ
mese egɔme o eye menya nu si tututu mawu di be yeaɖe fiae hã o
le ɣemaɣi me tututu la, kornelio ƒe amedɔdɔwo va ɖo aƒea me henɔ tsitre ɖe aƒea ƒe agbonu nɔ simɔn petro ta biam se be afi kae wòle mahã?
ke esi petro ganɔ tame bum le ŋutega la ŋu la, gbɔgbɔ kɔkɔe la gblɔ nɛ be, “ame etɔ̃ aɖewo le diwòm le aƒea me
eya ta ɖi nãyi ɖakpe wo, eye nãdze wo yome ayi kpli wo elabena nyee dɔ wo ɖo ɖe gbɔwò
mègavɔ̃ o, nu sia nu ayi edzi nyuie
”
ale petro ɖi ɖe anyigba
ekpɔ amedzroawo, eye wògblɔ na wo be, “nyee nye ame si dim miele
nu kae miele diyem be mawɔ na mi?”
ŋutsuawo ɖo eŋu nɛ be, “ame dɔdɔwo mienye tso kornelio si nye roma srafowo ƒe amegã ɖeka la gbɔ
enye ame dzɔdzɔe kple mawuvɔ̃la, eye yudatɔwo katã hã bunɛ ŋutɔ
mawudɔla aɖe ɖe eɖokui fiae eye wòbia tso esi be wòadɔ ame ne woayɔ wò ɖee be nãgblɔ nu si wòawɔ la nɛ
”
petro se nya siawo katã eye wòxɔ ameawo atuu
ena dzeƒe wo be woatsi adɔ
le ŋufɔke la, petro kplɔ xɔsetɔ eve aɖewo tso yopa kpe ɖe eɖokui ŋu eye wodze mɔ kple kornelio ƒe ame dɔdɔwo ɖo ta kaisarea
wova ɖo kaisarea le ŋkeke evea gbe
kornelio nɔ mɔ kpɔm na wo vevie eye wòyɔ eƒe ƒometɔwo kple xɔlɔ̃wo hã be woava do gbe na petro
esi petro ge ɖe aƒea me tete ko la, kornelio ɖe abla yi ɖadze klo ɖe ekɔme be yeasubɔe
ke petro gblɔ nɛ be, “tso kaba, elabena menye mawue menye nãsubɔ o
amegbetɔ ko nye hã menye
”
kornelio tsi tre eye eya kple petro woɖo dze vie emegbe la woyi afi si ame mamlɛawo ƒo ƒu ɖo
le gbelɔlɔ̃ vɔ megbe la, petro tsi tre hegblɔ na ƒuƒoƒea be, “miawo ŋutɔ mienya be mele be nye abe yudatɔ ene mava mi trɔ̃subɔlawo ƒe aƒeme alea o
gake mawu ɖee fiam le ŋutega me be, mele be mabu ame aɖeke be enye nu maɖinu o
eya ta esi miaƒe ame dɔdɔwo va ɖo gbɔnye ko la, nyemehe ɖe megbe kura o, ke boŋ metso dze mɔ dzi enumake
azɔ nya kae le mia si? migblɔe mase
”
kornelio ɖo eŋu gblɔ nɛ be, “egbee nye ŋkeke enelia, esi menɔ gbe dom ɖa le gaƒoƒo sia tututu me abe ale si mewɔnɛ ɖaa ene
ame aɖe si do awu ɣi si nɔ dzo dam miamiamia la va do ɖe ŋkunyeme
egblɔ nam be, ‘kornelio, mawu se wò gbedodoɖawo eye wòkpɔ dzidzɔ le wò dɔmenyowɔwɔwo ŋu
azɔ la, dɔ ame aɖewo ɖe yopa,
be ne woayi aɖayɔ simɔn petro vɛ na wò
simɔn petro sia le simɔn si nye lãgbalẽ ŋuti dɔwɔla aɖe ƒe aƒe me le ƒuta
esia tae medɔ ame ɖo ɖe gbɔwò ɖo eye enyo ŋutɔ be nèva zi ɖeka hã
azɔ mí katã míeƒo ƒu ɖi, le aƒetɔ la ŋkume le klalo be míase nya si mawu de asiwò be nãgblɔ na mí
”
petro ɖo eŋu gblɔ be, “eme kɔ nam ƒãa azɔ be nyateƒee mawu mekpɔa ame ŋkume o,
ke boŋ exɔa ame sia ame si vɔ̃nɛ eye wòwɔa nu si le eteƒe, du ka ke mee wòtso hã
meka ɖe edzi be miawo hã miese nyanyui si wohe vɛ na israelviwo la, be yesu he tomefafa va amegbetɔwo kple mawu domee eye yesue nye mesia kple xexea me katã ƒe aƒetɔ
yohanes mawutsidetanamela dze nyanyui sia kaka gɔme tso galilea eye wòkaka ɖe yudea nuto bliboa katã me
meka ɖe edzi be mienya hã be mawu da asi ɖe yesu, nazaretitɔ la, dzi to gbɔgbɔ kɔkɔe la me eye wòna ŋusẽ si na be wòte ŋu nɔ tsatsam henɔ dɔmenyo wɔm na amewo lae
eda gbe le dɔlélawo ŋu henya gbɔgbɔ vɔ̃wo do goe le amewo me elabena mawu nɔ kplii ɖaa
”
petro yi dzi be, “ke mí apostoloawoe nye ɖaseɖilawo na nu siwo katã wòwɔ le israel kple yerusalem afi si woklãe ɖe ati ŋu hewui le
ke mawu gafɔ yesu ɖe tsitre tso ame kukuwo dome le ŋkeke etɔ̃agbe tututu eye wòɖee fia ame tɔxɛ aɖewo si eya ŋutɔ tia
meɖee fia le dutoƒo o ke boŋ eɖee fia mí apostoloawo eye míeɖu nu heno nu kplii le eƒe fɔfɔ tso ame kukuwo dome megbe
eye yesu dɔ mí be míagblɔ nyanyui la na amewo katã eye míaɖe gbeƒãe be mawu tia yesu be wòanye ʋɔnudrɔ̃la na amewo katã, agbagbeawo kple kukuawo siaa
nyagblɔɖilawo katã hã ŋlɔ nu tso yesu ŋu gblɔ be, ame sia ame si axɔ edzi ase la, woatsɔ eƒe nu vɔ̃wo akee to eƒe ŋkɔ la me
”
le esime petro nɔ nya siawo gblɔm la, gbɔgbɔ kɔkɔe la dze ame siwo katã nɔ to ɖom la dzi
nɔvi xɔsetɔ siwo tso aʋatsotso la me, ame siwo va kple petro la ƒe mo wɔ yaa be wokɔ gbɔgbɔ kɔkɔe la ɖe trɔ̃subɔlawo gɔ̃ hã dzi
elabena wose wonɔ aɖe yeye gblɔm nɔ mawu kafum
tete petro gblɔ bena,
“đe ame aɖe ate ŋu axe mɔ be womade mawutsi ta na ame siawo oa? woawo hã xɔ gbɔgbɔ kɔkɔe la abe miawo ke ene
”
ale wɔ petro de mawutsi ta na wo le yesu si nye mesia la ŋkɔ me
le esia megbe la, kornelio ɖe kuku na petro be wòanɔ yewo gbɔ ŋkeke aɖewo hafi adzo
eteƒe medidi kura hafi apostoloawo kple nɔvi bubu siwo le yudea la se be trɔ̃subɔlawo hã xɔ nyanyui la o
ke esi petro trɔ va ɖo yerusalem la, yudatɔ siwo xɔ yesu dzi se la he nya ɖe eŋu vevie hegblɔ nɛ be,
ke esi petro trɔ va ɖo yerusalem la, yudatɔ siwo xɔ yesu dzi se la he nya ɖe eŋu vevie hegblɔ nɛ be,
herodes kpå be nuwåna sia do dzidzå na yudatåwo ƒe dumeg∑wo ωutå eya ta ena wol∞ petro h∑ le esime wonå ¸utitotoωkeke la ∂um, eye wœdee gaxå me
herodes kpå be nuwåna sia do dzidzå na yudatåwo ƒe dumeg∑wo ωutå eya ta ena wol∞ petro h∑ le esime wonå ¸utitotoωkeke la ∂um, eye wœdee gaxå me
esia na be petro gblɔ ale si nyawo katã va dzɔe la na wo
esia na be petro gblɔ ale si nyawo katã va dzɔe la na wo
ke hamea kat∑ nå gbe dom ∂a vevie atra∂ii na mawu be petro nanå dedie le gaxåa me
ke hamea kat∑ nå gbe dom ∂a vevie atra∂ii na mawu be petro nanå dedie le gaxåa me
le z∑ si do ωgå na gbe si gbe wo∂o be woawu petro me la, petro nå alß dåm le asrafo eve dome
wode ga asi n§ ses™e
asrafo bubuwo h∑ ganå gaxåa ƒe agbonu dzåm
le z∑ si do ωgå na gbe si gbe wo∂o be woawu petro me la, petro nå alß dåm le asrafo eve dome
wode ga asi n§ ses™e
asrafo bubuwo h∑ ganå gaxåa ƒe agbonu dzåm
mese gbe aɖe wòle gbɔgblɔm nam be, ‘petro, tsi tre
wu wo nãɖu
’”
mese gbe aɖe wòle gbɔgblɔm nam be, ‘petro, tsi tre
wu wo nãɖu
’”
tete mawudåla la gblå n§ be, “do wœ awuwo kple wœ afåkpa
” petro wå nenema eye mawudåla la yi edzi gblå n§ be, “bla wœ alidzi ses™e ne n†dze yonyeme
”
tete mawudåla la gblå n§ be, “do wœ awuwo kple wœ afåkpa
” petro wå nenema eye mawudåla la yi edzi gblå n§ be, “bla wœ alidzi ses™e ne n†dze yonyeme
”
petro wå abe ale si mawudåla la gblå n§ la ene eye wœdze eyome do go le gaxåa me
nu siwo nå dzådzåm la wå na petro abe drße kum wœnå alo ωutega kpåm wœnå ene
mexåe se be kodzogbe yenå o
petro wå abe ale si mawudåla la gblå n§ la ene eye wœdze eyome do go le gaxåa me
nu siwo nå dzådzåm la wå na petro abe drße kum wœnå alo ωutega kpåm wœnå ene
mexåe se be kodzogbe yenå o
wozå to agbo gb∑tå eveawo me båbåe eye esi wova ∂o agbo g∑ maml§a si wotså gakpo wåe gbå la, agboa ωutå √u le e∂okui si ale be wodo go hege ∂e dua ƒe ablå ωutå dzi
esi wogazå yi ωgågbe vie ko la, mawudåla la bu le petro gbå
wozå to agbo gb∑tå eveawo me båbåe eye esi wova ∂o agbo g∑ maml§a si wotså gakpo wåe gbå la, agboa ωutå √u le e∂okui si ale be wodo go hege ∂e dua ƒe ablå ωutå dzi
esi wogazå yi ωgågbe vie ko la, mawudåla la bu le petro gbå
le ɣemaɣi me tututu la, ame dɔdɔ etɔ̃ aɖewo tso kaisarea va ɖo aƒe si me menɔ la me be yewoakplɔm ayi kaisarea
le ɣemaɣi me tututu la, ame dɔdɔ etɔ̃ aɖewo tso kaisarea va ɖo aƒe si me menɔ la me be yewoakplɔm ayi kaisarea
le ≈ema≈i me la fia herodes l∞ hamevi a∂ewo he∂oe be yeawå fu wo le xåse la ta
le ≈ema≈i me la fia herodes l∞ hamevi a∂ewo he∂oe be yeawå fu wo le xåse la ta
ŋutsu sia gblɔ ale si mawudɔla aɖe ɖe eɖokui fiae eye wògblɔ na ye be, ‘dɔ ame ɖo ɖa yopa ne woayɔ simɔn si wogayɔna hã be petro la vɛ na wò
ŋutsu sia gblɔ ale si mawudɔla aɖe ɖe eɖokui fiae eye wògblɔ na ye be, ‘dɔ ame ɖo ɖa yopa ne woayɔ simɔn si wogayɔna hã be petro la vɛ na wò
esi roda se petro ƒe gbe le agboa godo la dzi dzåe ale gbegbe be wœƒu du yi ∂e aƒea me ∂agblåe na ƒuƒoƒea be petro va le agboa nu le eƒom
esi roda se petro ƒe gbe le agboa godo la dzi dzåe ale gbegbe be wœƒu du yi ∂e aƒea me ∂agblåe na ƒuƒoƒea be petro va le agboa nu le eƒom
esi mese nya sia la, mede asi nyanyui la gbɔgblɔ me na wo
ke esi mele nyaa gbɔgblɔ dzi la, gbɔgbɔ kɔkɔe la ŋutɔ dze wo dzi abe ale si tututu wòdze míawo hã dzii le gɔmedzedzea ene
esi mese nya sia la, mede asi nyanyui la gbɔgblɔ me na wo
ke esi mele nyaa gbɔgblɔ dzi la, gbɔgbɔ kɔkɔe la ŋutɔ dze wo dzi abe ale si tututu wòdze míawo hã dzii le gɔmedzedzea ene
ke petro ganå √åa ƒoƒo dzi ωus¢tåe
mlåeba la, woyi ∂a√u agboa eye esi wokpå petro la gbågblå bu ∂e wo ωutå
ke petro ganå √åa ƒoƒo dzi ωus¢tåe
mlåeba la, woyi ∂a√u agboa eye esi wokpå petro la gbågblå bu ∂e wo ωutå
petro bia tso wo si be woazi ∂o∂oe kpoo ale wœgblå ale si mawu ∂ee le gaxåa me la na wo
ebia tso wo si be woana yakobo kple ame maml§awo nanya nu le nu si dzå la ωu eye eya ωutå dzo yi teƒe bubu afi si wœanå dedie le
petro bia tso wo si be woazi ∂o∂oe kpoo ale wœgblå ale si mawu ∂ee le gaxåa me la na wo
ebia tso wo si be woana yakobo kple ame maml§awo nanya nu le nu si dzå la ωu eye eya ωutå dzo yi teƒe bubu afi si wœanå dedie le
nya sia wɔ dɔ ɖe apostoloawo kple yudatɔ siwo xɔ yesu dzi se la dzi ale gbegbe be womegahe nya aɖeke kura o ke boŋ wogblɔ be, “nyateƒee, mawu ŋutɔ na mɔnukpɔkpɔ tɔxɛ sia trɔ̃subɔlawo hã be woate ŋu atrɔ va ye gbɔ eye woakpɔ agbe mavɔ
”
nya sia wɔ dɔ ɖe apostoloawo kple yudatɔ siwo xɔ yesu dzi se la dzi ale gbegbe be womegahe nya aɖeke kura o ke boŋ wogblɔ be, “nyateƒee, mawu ŋutɔ na mɔnukpɔkpɔ tɔxɛ sia trɔ̃subɔlawo hã be woate ŋu atrɔ va ye gbɔ eye woakpɔ agbe mavɔ
”
le ɣeyiɣi siawo me la, xɔsetɔ siwo si le yerusalem, le yometiti si va le stefano wuwu megbe la, dometɔ aɖewo zɔ mɔ yi kekeke foenike, kipro kple antioxia nutowo me henɔ nyanyui la gblɔm na ame siwo nye yudatɔwo ko
le ɣeyiɣi siawo me la, xɔsetɔ siwo si le yerusalem, le yometiti si va le stefano wuwu megbe la, dometɔ aɖewo zɔ mɔ yi kekeke foenike, kipro kple antioxia nutowo me henɔ nyanyui la gblɔm na ame siwo nye yudatɔwo ko
le esime herodes nå kaisarea la, ame dådå a∂ewo tso tiro kple sidon va egbå
herodes melßa tiro kple sidontåwo ƒe nya kura o
le esia ta ame dådåawo va dze xålß blasto si nye agbal¢ωlåla g∑ le fia la ƒeme gbå eye wobia tso esi be wœa∂e kuku na herodes ∂e yewo nu ale be ωutifafa nava yewo kple fia la dome
esia hi∑ vevie elabena tiro kple sidontåwo kpåa woƒe nunyiame tso dukå siwo dzi ∂um herodes le la gbå
le esime herodes nå kaisarea la, ame dådå a∂ewo tso tiro kple sidon va egbå
herodes melßa tiro kple sidontåwo ƒe nya kura o
le esia ta ame dådåawo va dze xålß blasto si nye agbal¢ωlåla g∑ le fia la ƒeme gbå eye wobia tso esi be wœa∂e kuku na herodes ∂e yewo nu ale be ωutifafa nava yewo kple fia la dome
esia hi∑ vevie elabena tiro kple sidontåwo kpåa woƒe nunyiame tso dukå siwo dzi ∂um herodes le la gbå
wo∂o ωkeke na ame dådåawo be woava kpå herodes, esi ωkekea ∂o la, wova ƒo ƒu, eye herodes do eƒe fiawu nå eƒe fiazikpui dzi, heƒo nu na amehawo
wo∂o ωkeke na ame dådåawo be woava kpå herodes, esi ωkekea ∂o la, wova ƒo ƒu, eye herodes do eƒe fiawu nå eƒe fiazikpui dzi, heƒo nu na amehawo
esi wœƒo nu vå la, amehawo do ≈li kple dzidzå heda ωkå ∂e herodes dzi be, “eƒo nu abe mawu a∂e ene eye menye abe amegbetå ene o
” esia na be dzi dzå herodes ωutå eye wœkå e∂okui ∂e dzi hlodzoo
esi wœƒo nu vå la, amehawo do ≈li kple dzidzå heda ωkå ∂e herodes dzi be, “eƒo nu abe mawu a∂e ene eye menye abe amegbetå ene o
” esia na be dzi dzå herodes ωutå eye wœkå e∂okui ∂e dzi hlodzoo
esi barnaba kpɔ nu gã siwo mawu wɔ le antioxia la, dzi dzɔe ŋutɔ
egado ŋusẽ xɔsetɔawo be woayi dzi alé ɖe mawu ŋu goŋgoŋgoŋ nenye be nya sia nya le dzɔdzɔm hã
esi barnaba kpɔ nu gã siwo mawu wɔ le antioxia la, dzi dzɔe ŋutɔ
egado ŋusẽ xɔsetɔawo be woayi dzi alé ɖe mawu ŋu goŋgoŋgoŋ nenye be nya sia nya le dzɔdzɔm hã
le ≈eyi≈i siawo me la nyanyui la nå ta kekem alåtsåtsåe eye ame ge∂ewo trå zu xåsetåwo
le ≈eyi≈i siawo me la nyanyui la nå ta kekem alåtsåtsåe eye ame ge∂ewo trå zu xåsetåwo
tso antioxia la, barnaba ti saulo ƒe mɔ yi tarso
tso antioxia la, barnaba ti saulo ƒe mɔ yi tarso
esi wòke ɖe eŋu la ekplɔe eye wo ame evea trɔ va antioxia henɔ afi ma ƒe ɖeka sɔŋ, nɔ nu fiam xɔsetɔwo
antioxiae wona ŋkɔ xɔsetɔwo le zi gbãtɔ be, “kristotɔwo
”
le ɣeyiɣi sia me tututu la, nyagblɔɖila aɖewo tso yerusalem va antioxia
gbe ɖeka wo dometɔ ɖeka si woyɔna be agabo la gblɔ nya ɖi tso gbɔgbɔ kɔkɔe la ƒe ŋusẽ me be dɔ gã aɖe gbɔna toto ge le xexea me katã
nya sia va eme le fia klaudio ƒe dziɖuɣi
le esia ta xɔsetɔwo ɖo be yewoadzɔ nu, aɖo ɖe yewo nɔvi kristotɔ siwo le yudea eye ame sia ame nadzɔ nu abe ale si wòate ŋu ene
wowɔ esia eye wotsɔ woƒe nunanawo de barnaba kple saulo si be woatsɔ ayi na hanunɔlawo le yerusalem
le ɣemaɣi me la fia herodes lé hamevi aɖewo heɖoe be yeawɔ fu wo le xɔse la ta
ale wòwu yakobo, yohanes nɔvi la, kple yi
herodes kpɔ be nuwɔna sia do dzidzɔ na yudatɔwo ƒe dumegãwo ŋutɔ eya ta ena wolé petro hã le esime wonɔ ŋutitotoŋkeke la ɖum, eye wòdee gaxɔ me
ena asrafo wuiade nɔ eŋu dzɔm
herodes ɖoe be ne woɖu ŋutitotoŋkekea vɔ la, yeaɖe asi le petro ŋu na yudatɔwo woadrɔ̃ ʋɔnui eye woawui
ke hamea katã nɔ gbe dom ɖa vevie atraɖii na mawu be petro nanɔ dedie le gaxɔa me
le zã si do ŋgɔ na gbe si gbe woɖo be woawu petro me la, petro nɔ alɔ̃ dɔm le asrafo eve dome
wode ga asi nɛ sesĩe
asrafo bubuwo hã ganɔ gaxɔa ƒe agbonu dzɔm
kasia aƒetɔ ƒe dɔla aɖe va do eye kekeli klẽ ɖe gaxɔ la me
dɔla la ƒo petro ƒe axame henyɔe tso alɔ̃ me
egblɔ nɛ be, “netsɔ, tsi tre!” enumake gakɔsɔkɔsɔ la ge le petro ƒe alɔnu
tete mawudɔla la gblɔ nɛ be, “do wò awuwo kple wò afɔkpa
” petro wɔ nenema eye mawudɔla la yi edzi gblɔ nɛ be, “bla wò alidzi sesĩe ne nãdze yonyeme
”
petro wɔ abe ale si mawudɔla la gblɔ nɛ la ene eye wòdze eyome do go le gaxɔa me
nu siwo nɔ dzɔdzɔm la wɔ na petro abe drɔ̃e kum wònɔ alo ŋutega kpɔm wònɔ ene
mexɔe se be kodzogbe yenɔ o
wozɔ to agbo gbãtɔ eveawo me bɔbɔe eye esi wova ɖo agbo gã mamlɛa si wotsɔ gakpo wɔe gbɔ la, agboa ŋutɔ ʋu le eɖokui si ale be wodo go hege ɖe dua ƒe ablɔ ŋutɔ dzi
esi wogazɔ yi ŋgɔgbe vie ko la, mawudɔla la bu le petro gbɔ
azɔ ko hafi petro nya nu si tututu dzɔ eye wògblɔ na eɖokui be, “nyateƒe, mawu dɔ eƒe dɔla ɖa wòva ɖem le herodes kple yudatɔwo ƒe tame vɔ̃ si woɖo ɖe ŋunye la me
”
petro nɔ tsitre, bu tame sẽ, eye wòɖoe be yeayi maria si nye marko yohanes dada ƒeme, afi si hametɔ geɖewo ƒo ƒu ɖo, henɔ gbe dom ɖa le
esi petro va ɖo aƒea ƒe agbo nu la eƒo ʋɔa eye nyɔnuvi aɖe si ŋkɔe nye roda la va be yeaʋui
ke gbã la, ebia ame si nɔ ʋɔa ƒom la ƒe ŋkɔ ta se
esi roda se petro ƒe gbe le agboa godo la dzi dzɔe ale gbegbe be wòƒu du yi ɖe aƒea me ɖagblɔe na ƒuƒoƒea be petro va le agboa nu le eƒom
ameawo mexɔ nyɔnuvia ƒe nya sia dzi se o eye ame aɖewo gblɔ nɛ gɔ̃ be, “ewɔ abe ɖe wò susu da ene
” ke eganɔ gbe tem ɖe edzi na ameawo be petro ƒe gbee yese
ale wogblɔ be, “đewohĩ eƒe dzikpɔdɔlae le agboa nu
” elabena woxɔe se be wowui xoxo
ke petro ganɔ ʋɔa ƒoƒo dzi ŋusẽtɔe
mlɔeba la, woyi ɖaʋu agboa eye esi wokpɔ petro la gbɔgblɔ bu ɖe wo ŋutɔ
petro bia tso wo si be woazi ɖoɖoe kpoo ale wògblɔ ale si mawu ɖee le gaxɔa me la na wo
ebia tso wo si be woana yakobo kple ame mamlɛawo nanya nu le nu si dzɔ la ŋu eye eya ŋutɔ dzo yi teƒe bubu afi si wòanɔ dedie le
le fɔŋli me la zi gã aɖe tɔ le gaxɔa me
ame aɖeke menya afi si petro to o
esi herodes dɔ ame ɖo ɖa be woakplɔ petro vɛ eye womekpɔe o la, ena wolé asrafo wuiadeawo katã drɔ̃ ʋɔnu wo eye wotso kufia na wo hewu wo enumake
le esia megbe la herodes dzo yi ɖanɔ kaisarea vie
le esime herodes nɔ kaisarea la, ame dɔdɔ aɖewo tso tiro kple sidon va egbɔ
herodes melɔ̃a tiro kple sidontɔwo ƒe nya kura o
le esia ta ame dɔdɔawo va dze xɔlɔ̃ blasto si nye agbalẽŋlɔla gã le fia la ƒeme gbɔ eye wobia tso esi be wòaɖe kuku na herodes ɖe yewo nu ale be ŋutifafa nava yewo kple fia la dome
esia hiã vevie elabena tiro kple sidontɔwo kpɔa woƒe nunyiame tso dukɔ siwo dzi ɖum herodes le la gbɔ
woɖo ŋkeke na ame dɔdɔawo be woava kpɔ herodes, esi ŋkekea ɖo la, wova ƒo ƒu, eye herodes do eƒe fiawu nɔ eƒe fiazikpui dzi, heƒo nu na amehawo
esi wòƒo nu vɔ la, amehawo do ɣli kple dzidzɔ heda ŋkɔ ɖe herodes dzi be, “eƒo nu abe mawu aɖe ene eye menye abe amegbetɔ ene o
” esia na be dzi dzɔ herodes ŋutɔ eye wòkɔ eɖokui ɖe dzi hlodzoo
enumake, mawudɔla aɖe ƒo herodes eye wòna dɔléle aɖe dze edzi
ŋɔ viwo ge ɖe eƒe lãme eye woɖui wòku, elabena elɔ̃ be amewo nasubɔ ye le esi wòatsɔ bubu na mawu teƒe
le ɣeyiɣi siawo me la nyanyui la nɔ ta kekem alɔtsɔtsɔe eye ame geɖewo trɔ zu xɔsetɔwo
barnaba kple saulo gaɖi tsa va yerusalem eye esi wowu dɔ si wɔ ge woyi nu tete ko la wogatrɔ dzo yi antrioxia eye wokplɔ marko yohanes hã yii
nyagblɔɖila kple nufiala aɖewo nɔ antioxia hamea me ɣemaɣi eye wo dometɔ aɖewoe nye barnaba kple simɔn si wogayɔna hã be, “ameyibɔ,” lukio, tso kirene, manaim si nye fia herodes nɔvi kpakple saulo
gbe ɖeka, esi ame siawo ƒo ƒu henɔ gbe dom ɖa nɔ nu tsim nɔ dɔdɔm la, gbɔgbɔ kɔkɔe la gblɔ na wo be, “mitia barnaba kple saulo be woayi aɖawɔ dɔ tɔxɛ si ta meyɔ wo la nam
”
wogayi edzi wɔ nutsitsidɔ hedo gbe ɖa hena ɣeyiɣi aɖe eye le esia megbe la, woda asi ɖe barnaba kple saulo dzi, do gbe ɖa ɖe wo ta eye wodo mɔ wo be woayi
saulo kple barnaba dze mɔ le gbɔgbɔ kɔkɔe la ƒe kpɔkplɔ te heyi ɖe seleukia
le afi sia la, woɖo tɔdziʋu heyi ɖe kipro
wokplɔ marko yohanes hã ɖe asi abe woƒe kpeɖeŋutɔ ene
esi wova ɖo du si woyɔna be salami me la, woyi ɖe yudatɔwo ƒe ƒuƒoƒe eye wogblɔ mawunya le afi ma
le esia megbe la, wogblɔ mawunya le du geɖewo me tso teƒe yi teƒe le kipro ƒukpo bliboa dzi
esi wova ɖo du si woyɔna be pafo me la, wokpɔ yudatɔ aɖe si woyɔna be, bar yesu
ame sia nye ameflula, aʋatsonyagblɔɖila, kple afakala aɖe
bar yesu dze xɔlɔ̃ sergio paulo si nye gɔvina le afi ma, eye wònye ame si si
tagbɔ le eye wòsea nu gɔme hã
gbe ɖeka, gɔvina paulo be woava gblɔ mawu ƒe nya la na ye
esi wonɔ nya la gblɔm nɛ la, afakala sia si ƒe ŋkɔ le helagbe mee nye elima la, te kpɔ be yeagblẽ to na gɔvina la be megase saulo kple barnaba ƒe nyawo o, eye be megaxɔ mawu dzi se hã o
ke saulo ame si wogayɔna be paulo si me gbɔgbɔ kɔkɔe yɔ fũ la lĩ ŋku ɖe elima dzi gãa kple dziku eye wòblu ɖe eta be,
“wò abosam vi, ame vɔ̃ɖi, wò ameflula si léa fu nu nyui ɖe sia ɖe, ɣekaɣie nãdzudzɔ tsitretsitsi ɖe aƒetɔ la ŋu ?
azɔ mawu ahe to na wò eya ta wò ŋkuwo agbã ale be mãgate ŋu akpɔ nu o hena ɣeyiɣi aɖe
” enumake elima ƒe ŋku dzi tsyɔ eye wòde asi asitsatsa le yame me, henɔ kuku ɖem be ame aɖe nalé yeƒe alɔnu afia mɔ ye
nu sia wɔ nuku na gɔvina la ŋutɔ
ekpɔe dze sii be ŋusẽ aɖe le mawunya me eya ta wòzu xɔsetɔ
le nu siawo megbe la, paulo kple eŋumewo ɖo tɔdziʋu hedzo le pafo ɖo ta pamfilia si wogayɔna hã be terki
du gbãtɔ si me wova ɖi go ɖo lae nye perga
yohanes gblẽ wo ɖi le teƒe sia hetrɔ dzo yi yerusalem
ke barnaba kple paulo ya tso me yi antioxia si le pisidia nutome
le sabat ŋkeke dzi la woyi sɔleme le yudatɔwo ƒe ƒuƒoƒe
esi woxlẽ nya tso mose ƒe agbalẽ kple nyagblɔɖilawo ƒe agbalẽawo me vɔ abe ale si wowɔnɛ ɖaa ene la, ƒuƒoƒemegãwo dɔ ame ɖo ɖe barnaba kple paulo gbɔ gblɔ bena, “nɔviŋutsuwo, ne nuxlɔ̃amenya aɖe le mia si na ameawo la migblɔe, mieɖe kuku
”
paulo tsi tre hedo gbe na wo eye wòda akpe na wo le mɔnukpɔkpɔ si wona wo la ta
eƒo nu gblɔ na wo be, “israel ŋutsuwo kple ame sia ame si le afii, si vɔ̃a mawu
gbã la, medi be maɖo ŋku blemanya ɖekaɖeka aɖewo dzi na mi
”
israel dukɔ sia ƒe mawu, tia míaƒe dukɔ sia eye wòde bubu eŋu
eɖee tso kluvinyenye me le egipte nyigba dzi bubutɔe
ekpɔ wo dzi kplɔ wo ɖɔɖɔɖɔ le gbedzi ƒe blaene sɔŋ
le esia megbe la, mawu tsrɔ̃ dukɔ adre sɔŋ le kanan nyigba dzi eye wòtsɔ anyigba sia na israelviwo abe woƒe domenyinu ene
nu siawo yi edzi anɔ abe ƒe alafa ene blaetɔ̃ ene
le esiawo megbe la mawu na ʋɔnudrɔ̃lawo ɖu dukɔa dzi va se ɖe nyagblɔɖila samuel dzi
“ke nu kae va dzɔ? israelviwo ɖe kuku na mawu be wòana fia yewo abe ale si wòle dukɔ bubuwo sii la ene, eya ta mawu na saulo si nye kish ƒe vi la va ɖu wo dzi abe fia ene
saulo tso benyamin ƒomea me eye wòɖu fia ƒe blaene
ke emegbe la mawu ɖe saulo ɖa le zikpuia dzi eye wòtsɔ david si nye yese vi la ɖo eteƒe
mawu kpɔ ŋudzedze le david ŋu eye wòɖi ɖase le eŋu be, ‘david enye ame si dze nye dzi ŋu elabena ewɔ nye lɔlɔ̃nu
’
fia david sia ƒe dzidzimevie nye yesu ame si nye đela si ŋugbe mawu do na israel dukɔ la
”
paulo yi eƒe nuƒoa dzi be, “hafi yesu sia nava la ame aɖe va do ŋgɔ nɛ si nye yohanes mawutsidetanamela
ame sia gblɔ mawunya be ehiã be israelviwo katã nadzudzɔ nu vɔ̃ wɔwɔ eye woatrɔ ɖe mawu ŋu
esi yohanes nɔ eƒe dɔ nu wum la, ebia amewo be, ‘đe miebu be nyee nye mesia la mahã? kpao menye nyee o
ame si gbɔna la tri akɔ wum
ne wotsɔm sɔ kplii la, nyemeɖi naneke kura o
”
nɔvinyewo, mi abraham ƒe dzidzimeviwo kple mi trɔ̃subɔla siwo vɔ̃a mawu siaa, medi be mianya be, míawoe woɖo ɖeɖe ƒe gbedeasi sia ɖa
”
yudatɔ siwo le yerusalem kple woƒe dumegãwo wɔ ɖe nu si woŋlɔ da ɖi la dzi pɛpɛpɛ hewu yesu
wowui elabena, togbɔ be wonɔa nyagblɔɖilawo ƒe nyawo xlẽm hã la, womekpɔe dze sii eye womenya be eyae nye đela si ŋu nyagblɔɖilawo nɔ nu ƒom le la o
le nyateƒe me la, womekpɔ vodada aɖeke le eŋu be wòadze na ku o gake wobia tso pilato si be wòatso kufia nɛ kokoko
esi nu sia nu va eme pɛpɛpɛ abe ale si woŋlɔe da ɖi le eƒe ku ŋu ene la, woɖe eƒe kukua le atitsoga ŋu heɖii ɖe yɔdo me
”ke nɔvinyewo, mawu gagbɔ agbee tso ku me,
eye wòɖe eɖokui fia ame siwo nɔ eŋu tso yerusalem yi galilea la zi geɖe
ame siawo ɖi ɖase le eƒe tsitretsitsi ŋu ɖaa le dutoƒo le teƒe geɖewo
nyanyui sia gblɔm míele na mi ; ŋugbe si mawu do na mía fofowo,
ŋugbedodo sia va eme na mí, wo viwo esi wòfɔ yesu ɖe tsitre tso ame kukuwo dome abe ale si woŋlɔe ɖe psalmo evelia mee ene be, ‘wòe nye vinyeŋutsu, egbe mezu fofowò
’
kpeɖodzi be mawu fɔe ɖe tsitre tso ame kukuwo dome eye makpɔ gbegblẽ o le nya siawo me be, ‘matsɔ yayra kɔkɔe kple vavãtɔ si ŋugbe wodo na david la na wò
’
nenema ke wogblɔ le teƒe bubu hã be, ‘mana wò kɔkɔetɔ la nãto gbegblẽ me o
’
menye david ŋutie wonɔ nya siawo gblɔm tsoe o, elabena ele nyanya me na mí katã be esi david wɔ eƒe agbemedɔ vɔ abe ale si mawu dii ene la, eku, woɖii eye eƒe ŋutilã vo ɖe tome
nya siawo ku ɖe ame bubu aɖe si mawu gbɔ agbee tso ku me eye ku mekpɔ ŋusẽ aɖeke ɖe edzi o la boŋ ŋu
”
paulo yi eƒe nuƒoƒoa dzi gblɔ na wo be, “nɔvinyewo, miɖo to miase nya sia ɖa
yesu sia tae woatsɔ miaƒe nu vɔ̃wo ake mi
ame sia ame si xɔ edzi se la, woaɖee tso nu vɔ̃ sime eye wòazu ame dzɔdzɔe
nu sia nye nu gã aɖe si yudatɔwo ƒe sewo mete ŋu wɔ na ame aɖeke o
mikpɔ nyuie, be nya siwo nyagblɔɖilawo gblɔ la nagaɖi mia ŋu o
wogblɔe be, ‘mi ame siwo doa vlo nyateƒe la la, mike ŋku ɖi miakpɔ nu ʋuu va se ɖe esime miatsrɔ̃
mele dɔ gã aɖe wɔm le mia dome, gake ne wogblɔe miese la, miele exɔ ge ase akpɔ o
’”
gbe ma gbe esime amewo kaka le ƒuƒoƒea la, ɖewo gblɔ na paulo be eƒe nya vivi yewo nu ŋutɔ eya ta wòagatrɔ va ƒo nu na yewo le sabat si agava la dzi
ke ame geɖe siwo nye yudatɔwo kple trɔ̃subɔla siwo vɔ̃a mawu la dze wo yome le ablɔ dzi eye paulo kple barnaba gblɔ na wo kple kukuɖeɖe be woaxɔ mawu ƒe dɔmenyo si wòwɔ na wo la
le ŋkeke enyia gbe la du bliboa katã kloe va ƒo ƒu be yewoase mawu ƒe nya la
amehawo ƒe agbɔsɔsɔ alea do ŋɔdzi na yudatɔwo ale woʋã ŋu paulo kple barnaba ale gbegbe bena wogblɔ busunyawo eye wotsi tre ɖe nya sia nya si paulo gblɔ la ŋu vevie
nu sia meɖe dzi le paulo kple barnaba ƒo o ke boŋ wogblɔ kple dzideƒo be, “edze be woagblɔ mawu ƒe nya nyui sia na mi yudatɔwo gbã, gake esi mieɖi gbɔ̃ nya nyui la eye miebu mia ɖokui abe yewomedze na agbe mavɔ la o la, fifia míatsɔe ayii na trɔ̃subɔlawo boŋ
esia nye se si mawu de nam be, ‘mewɔ wò be nãnye akaɖi na trɔ̃subɔlawo eye nãkplɔ wo tso xexea me ƒe dzogoewo katã dzi ava be woakpɔ ɖeɖe le gbɔnye
’”
paulo ƒe nya sia do dzidzɔ na trɔ̃subɔlawo eye wo dometɔ siwo mawu ŋutɔ tia da ɖi na agbe mavɔ la xɔe se
ale wɔ mawunya la keke ta le nutome ma katã me
dɔme ve yudatɔwo ƒe dumegãwo ale gbegbe be wode ʋunyaʋunya dua me nyɔnu ŋkutatɔ siwo vɔ̃a mawu kple dumegãwo me, ale be tɔtɔ gã aɖe va eye to esia me la wonya paulo kple barnaba do goe le dua me
ke woawo hã ʋuʋu woƒe afɔkewo ɖe anyi abe dzɔgbevɔ̃e ƒe dzesi ene eye woyi woƒe mɔzɔzɔa dzi ɖo ta ikonio
ke dzidzɔ blibo yɔ ame siwo trɔ zu xɔsetɔwo la me eye gbɔgbɔ kɔkɔe la hã yɔ wo me fũ
abe ale si wowɔnɛ le afi sia afi si wode ene la, paulo kple barnaba gayi yudatɔwo ƒe ƒuƒoƒe le ikonio hã eye wogblɔ nya kple ŋusẽ tɔxɛ aɖe ale be ame geɖe siwo nye yudatɔwo kple helatɔwo siaa, trɔ zu xɔsetɔwo
ke yudatɔ siwo medina be yewoase mawu ƒe ɖeɖenya sia o la, gblɔ nya baɖa ƒomevi geɖewo ɖe paulo kple barnaba ŋu
wowɔ esia be trɔ̃subɔlawo nagaxɔ woƒe nyawo dzi ase o
esia hã meɖe dzi le paulo kple barnaba ƒo kura o, ke boŋ wonɔ dua me hegblɔ mawunya kple dzideƒo ɣeyiɣi didi aɖe
aƒetɔ la na ŋusẽ wo wowɔ nukunu geɖewo be woafia kɔtee be eƒe nya la kakam wole vavã
dua me tɔwo ma ɖe akpa eve, ɖewo nɔ yudatɔwo ƒe dumegãwo yome eye ɖewo hã nɔ paulo kple barnaba yome
ke ame aɖewo va nɔ ɖoɖo wɔm be yewoade zitɔtɔ trɔ̃subɔlawo ƒe ha, yudatɔwo kple yudatɔwo ƒe dumegãwo me ɖe paulo kple barnaba ŋu ale be ame siawo nadze paulo kple barnaba dzi aƒu kpe wo, awɔ nuvevi wo
esi apostoloawo se nya sia la, wosi dzo le dua me heyi likaonia ƒe duwo, listra kple derbe nutomewo
eye wogblɔ nyanyui la fia le afi mawo hã
le listra la ŋutsua aɖe le anyinɔƒe, ame si metea ŋu tsia tre ɖe eƒe afɔwo dzi o, eye wònye tekunɔ tso dadaa ƒe dɔme ke; mezɔ azɔlĩ kpɔ o
ame sia ɖo to paulo esi wònɔ nu ƒom na ameawo
paulo lĩ ŋku ɖe edzi gãa eye wòkpɔ be xɔse le esi na dɔyɔyɔ,
eya ta paulo yɔe gblɔ be, “tsi tre ɖe wò afɔwo dzi!” le gbeɖeɖe sia nu la, ŋutsua ti kpo eye wòde asi azɔlĩzɔzɔ me
nukunu sia wu gbɔgblɔ na amehawo eye wogblɔ le wo nɔewo dome le woawo ŋutɔwo degbe me be, “ame siawo la, mawuwoe wonye le amegbetɔ ƒe nɔnɔme me
”
le woƒe nuwɔnawo ta la, wona ŋkɔ barnaba be yupiter si nye helatɔwo ƒe mawu eye woyɔ paulo be merkurio elabena eyae nye ame si nɔ nu ƒom geɖe wu
enumake yupiter ƒe trɔ̃nua si ƒe nɔƒe le dua godo la tsɔ seƒoƒowo kple nunanawo fũ vɛ eye wòwɔ dzadzraɖo be yeawu nyitsu gã aɖe atsɔ asa vɔe na wo le dua ƒe agbowo nu le ameha la ŋkume
nuwɔna sia gbã dzi na barnaba kple paulo vevie ŋutɔ ale wosi du ge ɖe ameawo dome eye wodo ɣli gblɔ na wo be,
“mía tɔwo, nu kae nye busunu sia wɔm miele? míawo hã amegbetɔwo ko míenye abe miawo ke ene
đe míeva be míagblɔ nyanyui sia na mi be miadzudzɔ nu maɖinu siawo tɔgbi subɔsubɔ eye miado gbe ɖa na mawu gbagbe si wɔ dzi kple anyigba kple atsiaƒu kpakple nu siwo katã le eme la boŋ
tsã la mawu ɖe asi le dukɔ ɖe sia ɖe ŋu wòwɔ nu si dze eŋu
ke hã la medzudzɔ ɖaseɖiɖi tso eɖokui ŋuti o, elabena ewɔa nu nyuiwo na mí, enaa tsidzadza mí tso dziƒo kple nuƒãɣiwo kple nuŋeɣiwo eye wòna nuɖuɖu geɖe mí hetsɔ dzidzɔ yɔ míaƒe dziwo me fũ
”
togbɔ be woɖe nya me na ameawo alea hã la, esẽse hafi wozi wo dzi be womete ŋu sa vɔ la na wo o
ke le ŋkeke ʋe aɖewo ko megbe la, yudatɔ aɖewo gatso antioxia kple ikonio va do ɖe listra eye wogade ʋunyaʋunya dua me tɔwo me ɖe paulo ŋu
amehawo ho ɖe paulo ŋu, ƒu kpee nyui va se ɖe esime wòku ƒenyi eye wohee do goe le dua me elabena wobu be eku
xɔsetɔwo kple nɔvinɔviwo va ƒo ƒu ɖe eŋu kasia, paulo fɔ, wo katã trɔ yi listra dua me, eye le ŋkeke evea gbe la, wo kple barnaba dzo yi derbe
wonɔ derbe hegblɔ nyanyui la le afi ma ŋkeke ʋe aɖewo eye ame geɖewo trɔ zu woƒe nusrɔ̃lawo
emegbe la wogatrɔ yi listra, ikonio kple antioxia eye wodo ŋusẽ xɔsetɔwo hefia ale si woalɔ̃ mawu kple wo nɔewoe ɖe edzi wu la wo
wode dzi ƒo na xɔsetɔawo be woalé woƒe xɔse la me ɖe asi sesĩe togbɔ be wole funyafunya wɔm wo hã elabena fukpekpe mee woato age ɖe dziƒofiaɖuƒe la me
paulo kple barnaba ɖo hamemegãwo ɖe ha sia ha nu eye wowɔ nutsitsidɔ kple gbedodoɖa hetsɔ ameawo de asi na mawu be wòakpɔ wo dzi le woƒe dɔwɔwɔwo me
azɔ woyi woƒe mɔzɔzɔa dzi to pisidia nutome va ɖo pamfilia alo terki
wogagblɔ nya le perga hã hafi tso eme yi atalia
mlɔeba la, woɖo tɔdziʋu hetrɔ va ɖo antioxia afi si wodze woƒe mɔzɔzɔa gɔme le
afi siae mawu de dɔ si nu wowu fifia la asi na wo le
esi wogbɔ va ɖo antioxia la woyɔ xɔsetɔawo katã ƒo ƒui heka nu gã siwo mawu wɔ kpli wo la ta na wo
wogblɔ ale si mawu ʋu xɔse ƒe mɔ na trɔ̃subɔlawo hã la na ameawo
paulo kple barnaba tsi antioxia henɔ xɔsetɔawo gbɔ ɣeyiɣi didi aɖe
le ɣeyiɣi si me paulo kple barnaba nɔ antioxia la, ame aɖewo tso yudea va antioxia dua me
ame siawo va nɔ nu fiam trɔ̃subɔla siwo trɔ zu kristotɔwo la be, ehiã vevie be woatso aʋa na wo abe ale si yudatɔwo wɔnɛ ene, hafi woakpɔ ɖeɖe
paulo kple barnaba melɔ̃ ɖe nya sia dzi kura o ale wohe nya kple nenem me siawo vevie
mlɔeba la, antioxia ha la ɖe hametɔ aɖewo kpe ɖe paulo kple barnaba ŋu heɖo wo ɖe yerusalem be woayi aɖadzro nya sia me kple apostoloawo kple hamemegãwo anya woƒe susu le eŋu ava gblɔ na yewo
ha blibo la katã yi ɖaɖo ame dɔdɔawo ɖa va se ɖe antioxia dua godo, eye woyi woƒe mɔzɔzɔ dzi
le mɔa dzi la, ame dɔdɔawo tɔ ɖe foenike kple samaria du siwo le mɔa dzi la me eye wogblɔ ale si mawu le dɔ wɔm le trɔ̃subɔlawo dome la na xɔsetɔ siwo le afi ma
nya sia do dzidzɔ blibo na ame sia ame si see
ame dɔdɔawo va ɖo yerusalem eye wowɔ takpekpe kple apostoloawo kple hamemegãwo katã
paulo kple barnaba ƒo nu tso dɔ si wɔm mawu le to wo dzi le teƒe vovovowo la ŋu na wo
ke enumake, ame siwo nye farisitɔwo tsã hafi trɔ zu kristotɔwo la, tsi tre eye wogblɔ be ele be woatso aʋa na trɔ̃subɔla siwo trɔ zu xɔsetɔwo katã eye woawɔ ɖe yudatɔwo ƒe sewo kple kɔnuwo katã hã dzi pɛpɛpɛ
nya sia na be apostoloawo kple hamemegãwo gaɖo ŋkeke be yewoabu tame le nya la ŋu nyuie
esi ŋkekea ɖo la wo katã wogava ƒo ƒu eye wodzro nya sia me ɣeyiɣi didi aɖe
mlɔeba la, petro tsi tre heƒo nu na wo gblɔ be, “nɔvinyewo, miawo ŋutɔ mienya be anɔ abe ƒe aɖewo nye esi va yi ene la, mawu tiam le mia dome eye wòɖom ɖa be magblɔ nyanyui la na trɔ̃subɔlawo ale be woawo hã woaxɔ se azu kristotɔwo
mawu si nya amegbetɔ ɖe sia ɖe ƒe dzime la, xɔ wo hena gbɔgbɔ kɔkɔe la wo abe ale si wòna míawo hã ene
mede vovototo aɖeke mí kple woawo dome o elabena eɖe woƒe nu vɔ̃wo ɖa tso xɔse me abe míawo ke ene
ke nɔvinyewo, nu ka ta miedi be miate mawu kpɔ adi be yewoatsɔ agba kpekpe si míawo ŋutɔ kple mía tɔgbuitɔgbuiwo mete ŋu tsɔ o la da ɖe woawo dzi be woatsɔ mahã?
ao, ɖe miexɔe se kpɔ be aƒetɔ yesu, si nye mawu ƒe nunana la dzi koe ame sia ame ato akpɔ ɖeɖe oa?”
le nuƒo sia megbe la ƒuƒoƒea zi ɖoɖoe eye nyahahe aɖeke megayi edzi o
esia na mɔnu paulo kple barnaba be wogblɔ nukunu gã siwo mawu wɔ to wo dzi le trɔ̃subɔlawo dome la na wo
esi woawo hã ƒe gbe dze anyi la, yakobo hã tsi tre heƒo nu gblɔ be, “tɔnyetɔwo, miɖo tom
petro gblɔ ale si mawu ŋutɔ tia amewo tso trɔ̃subɔlawo dome bena woasubɔ ye ade bubu yeƒe ŋkɔ ŋuti la na mi
trɔsubɔla siwo trɔ zu kristotɔ siawo ƒe nya sɔ kple nyagblɔɖila amos ƒe nyagblɔɖi sia be
‘le nu siawo megbe la magatrɔ ava eye magatu david ƒe aƒe si mu dze anyi la, magagbugbɔ aɖo eƒe gli gbagbãwo eye mafɔ wo ɖe tsitre,
ale be ame susɔewo adi aƒetɔ la kple trɔ̃subɔla siwo ŋu woyɔ nye ŋkɔ ɖo la, aƒetɔ la, ame si wɔa nu siawo katã lae gblɔe
’
esiae nye nu si aƒetɔ, ame si ɖe eƒe ɖoɖo si wòwɔ tso gɔmedzedzea me fia mí la, gblɔ
esia ta nye nyametsotsoe nye be, mehiã be míaɖe fu na ame siwo trɔ va mawu gbɔ la o
ke ɖe ko míabia tso wo si be woadzudzɔ lã siwo wotsɔ sa vɔe na trɔ̃wo kple lã siwo tsi ʋu me la ɖuɖu eye hekpe ɖe esiawo ŋu la, woadzudzɔ ahasiwɔwɔ
elabena tso blema ke la, nu siawo nye kɔ na yudatɔwo eye woƒoa nu le wo ŋu le sabat sia sabat dzi le yudatɔwo ƒe ƒuƒoƒewo
”
azɔ la apostoloawo kple hamemegãwo katã va lɔ̃ ɖe edzi be yewoaɖe ame aɖewo woakplɔ paulo kple barnaba ɖo ayi antioxia be woaɖagblɔ nu si dzi woɖo kpee la na hame si le afi ma
wotia hamemegã eve be woayi
woawoe nye yuda si wogayɔna be barsaba kple sila
woŋlɔ agbalẽ de ame dɔdɔawo si eye emenyawo yi ale, “mía nɔvi trɔ̃subɔla siwo trɔ̃ zu xɔsetɔwo le antioxa, siria kple kilikia, mixɔ gbedoname tso apostoloawo, hamemegãwo kple mia nɔvi siwo le yerusalem la gbɔ
míese be xɔsetɔ aɖe siwo tso mía gbɔ le afii la va mia dome eye wova gblɔ nya aɖewo, siwo ɖe fu na miaƒe susu eye woʋuʋu miaƒe xɔse kple ɖeɖekpɔkpɔ la na mi
míedi be mianya be, menye míawoe dɔ ame siawo ɖo ɖe mi o
ke esi míawo hã miebu nya la ŋu eye mí katã míeɖo kpe nu si nye nyateƒea dzi vɔ la, míeɖoe be anye susu nyui aɖe ŋutɔ be míaɖe ame dɔdɔ eve siwo woakplɔ mía nɔvi lɔlɔ̃awo, paulo kple barnaba, ɖo ava mia gbɔ
ame dɔdɔ eve siawo nye yuda kple sila, ame siwo tsɔ woƒe agbe ke faa na míaƒe aƒetɔ yesu kristo
míeka ɖe dzi be ame siawo aƒo nu aɖo kpe nu si nye míaƒe susu le nya siwo le fu ɖem na míaƒe susuwo la dzi na mi
míekpɔe dze sii be enyo gbɔgbɔ kɔkɔe la kple míawo hã ŋu be menyo be míatsɔ agba gã aɖeke ada ɖe mia dzi wu nu vevi siawo ko o,
be miatsri trɔ̃wo ƒe vɔsawo kple ʋu kpakple lã tsiʋumewo ɖuɖu eye miatsri ahasiwɔwɔ hã
ne miekpɔ mia ɖokui dzi nyuie le nu siawo me la, ekema miewɔe nyuie
minɔ anyi nyuie
”
ame dɔdɔ eneawo dze mɔ ɖo ta antioxia enumake
esi wova ɖo la woƒo kristotɔwo katã nu ƒu eye wotsɔ gbedeasia ɖo woƒe ŋkume
esi woxlẽ agbalẽa eye wose emenyawo la, hame bliboa kpɔ dzidzɔ manyagblɔ aɖe
hekpe ɖe agbalẽa ŋu la, yuda kple sila ame siwo nya mawu ƒe nya nyuie la gaƒo nu geɖe na hamea hedo ŋusẽ woƒe xɔse
wonɔ antioxia ŋkeke geɖe hafi wodo mɔ wo kple dzidzɔgbedoname tso antioxia hamea gbɔ vɛ na yerusalem hame si dɔ wo ɖa
ke enyo sila ŋu be yeatsi afi ma
paulo kple barnaba hã gatsi antioxia hena kpekpeɖeŋu ame siwo nɔ mawunya gblɔm henɔ nu fiam amewo le afi ma
le ŋkeke aɖewo megbe la, paulo doe ɖe barnaba gbɔ be, “na míagbugbɔ ayi aɖakpɔ nɔvi siwo le du siwo me míegblɔ aƒetɔ la ƒe nya la le la, akpɔ ale si wole zɔzɔmii la ɖa
”
barnaba lɔ̃, ke edi be yewoatsɔ yohanes, si woyɔna be marko la, akpe ɖe yewo ɖokui ŋu
ke le ale si marko gblẽ wo ɖi le pamfilia eye meyi dɔa dzi kple wo o ta la paulo mebui be enyo be wòagayi kpli yewo o
nu sia he masɔmasɔ de paul kple barnaba dome ale gbegbe be wo dome ma
barnaba kplɔ marko ɖe asi eye woɖo tɔdziʋu yi kipro
ke paulo hã tsɔ sila kpe ɖe eɖokui ŋu, eye nɔviawo tsɔ wo de asi na aƒetɔ la ƒe amenuveve
woto siria kple kilikia nutowo me henɔ ŋusẽ dom hame siwo nɔ afi ma
teƒe gbãtɔ si paulo kple sila de lae nye derbe
emegbe woyi listra
le afi sia la wodo go nusrɔ̃la aɖe si ŋkɔe nye timoteo ame si dada nye yudatɔ kple kristotɔ ke fofoa nye helatɔ
timoteo nye ɖekakpui aɖe si ƒe dɔwɔwɔ dze kristotɔ siwo le listra kple ikonio ŋu nyuie ŋutɔ
le esia ta paulo bia tso esi be wòadze yewo yome le yewoƒe mɔzɔzɔ la me
hafi woadze mɔ la, paulo tso aʋa na timoteo be wòaganye nuɖianu na yudatɔ siwo le nutomea la o, elabena ele nyanya me na ame sia ame be helatɔe nye timoteo fofo
azɔ woyi woƒe mɔzɔzɔ dzi henɔ tsatsam le duwo me
afi sia afi si woɖo la, wogblɔa nya siwo dzi apostolowo kple hamemegãwo ɖo kpee le yerusalem le trɔ̃subɔlawo siwo zu kristotɔwo ŋu la na hameawo
esia na be hameviawo tsi ɖe edzi le gbɔgbɔ me eye woƒe xexlẽme hã dzi ɖe edzi
tso afi ma la, woyi frigia kple galatia nutome elabena gbɔgbɔ kɔkɔe la meɖe mɔ na wo be woayi asia nyigba dzi le ɣeyiɣi sia me o
woto misia liƒo dzi heyina bitinia le dzigbe godzi
ke yesu ƒe gbɔgbɔ gaxe mɔ na wo eya ta womete ŋu yi bitinia o
ke boŋ woto misia nutome heyi troa
le gbe ma gbe ƒe zã me la, paulo kpɔ ŋutega aɖe
ekpɔ ame aɖe si tsi tre ɖe makedonia le hela nyigba dzi nɔ kuku ɖem nɛ be, “tso ƒu la nãva mía gbɔ le makedonia le afii ne nãva kpe ɖe mía ŋu
”
enumake míeɖoe be míayi makedonia elabena edze na mí kɔtee be mawu le mía ɖom ɖe afi ma be míayi aɖagblɔ nyanyui la
míeɖo tɔdziʋu le troa va samotrake eye le ŋkeke evea gbe la, míeva ɖo neapoli
mlɔeba la míeva ɖo filipi si nye romatɔwo ƒe dutsotso aɖe si le makedonia nyigba ƒe liƒo dzi tututu
míenɔ afi ma ŋkeke geɖewo
le sabat dzi la míeyi tɔsisi aɖe si didi tso dua gbɔ vie la to afi si míese be ame aɖewo ƒoa ƒu ɖo doa gbe ɖa le, eye gbe ma gbe la míegblɔ mawunya na nyɔnu siwo va teƒea
nyɔnu siawo dometɔ ɖekae nye lidia si nye avɔdzrala aɖe tso tiatira
enye mawuvɔ̃la xoxo eye esi paulo nɔ nu ƒom la mawu ʋu eƒe dzi eye wòxɔ nya siwo katã paulo gblɔ la dzi se
esia ta míede mawutsita na eya kple eƒe aƒemetɔwo katã eye emegbe la ekpe mí be, míava dze ye ƒeme
lidia gblɔ na mí be, ‘ne miexɔe se tututu be nye hã menye aƒetɔ la tɔ vavã la ekema miva dze gbɔnye
’ eƒoe ɖe mía nu ʋuu va se ɖe esime míelɔ̃ yi ɖadze egbɔ
wode paulo kple sila gaxɔ me
gbe ɖeka esi míenɔ mɔ dzi yina gbedoɖaƒe le tɔa to la, míedo go ɖetugbi aɖe si me gbɔgbɔ vɔ̃ nɔ eye wòtea ŋu kaa afa na amewo eye to esia me wòwɔa ga geɖe ŋutɔ na eƒe aƒetɔ elabena kluvi wònye
đetugbi sia nɔ mía yome nɔ ɣli dom be, “‘ame siawo la, mawu dziƒoʋĩtɔ ƒe dɔlawo wonye eye ɖe wova be yewoafia mi ale si miawɔ be woatsɔ miaƒe nu vɔ̃wo ake mi
’”
đetugbi la wɔ nenem nu sia ŋkeke geɖe ke gbe ɖeka la, eva glo paulo ale wòtrɔ ɖe ɖetugbi la ŋu heblu ɖe gbɔgbɔ vɔ̃ si le eme la ta be, “mele gbe ɖem na wò le yesu kristo ƒe ŋkɔ me be do go le ɖetugbi sia me fifi laa!” gbɔgbɔ vɔ̃ la do go le eme enumake
nuwɔna sia do dziku na ɖetugbi sia ƒe aƒetɔwo elabena wobu woƒe gakpɔmɔnu
le esia ta wona wolé paulo kple sila hekplɔ wo yi ʋɔnudrɔ̃la gãwo ƒe ŋkume le dutoƒo
nutsotso si wowɔ ɖe wo ŋu na dumegãwo lae nye be, “yudatɔ siawo va le to gblẽm na amewo le dua me
be woawɔ nu siwo tsi tre ɖe romatɔwo ƒe sewo ŋu
”
kasia, ameha gã aɖe va ƒo ƒu henɔ ɣli dom
edze ƒã be woɖo be yewoawɔ ʋunyaʋunya
le esia ta dumegãwo bu fɔ paulo kple sila eye woɖe gbe be woaƒo wo kple ati
esi woƒo wo wòte wo ŋu nyuie la, wotsɔ wo de gaxɔ me, eye wogblɔ na gaxɔdzikpɔla vevie be ne menya o ameawo si la ekema eya ŋutɔ aku
le esia ta gaxɔdzikpɔla hã mefe kpli wo kura o
etsɔ wo de gaxɔa ƒe gogloeaƒe ke eye wòde ga afɔ na wo sesĩe
le zã bliboa me la paulo kple sila nɔ gbe dom ɖa nɔ ha dzim nɔ mawu kafum
gaxɔmenɔla bubuawo hã nɔ woƒe hawo sem
le zã ga wuieve me tututu la, anyigba ʋuʋu sesĩe eye gaxɔ bliboa ʋuʋu kpekpekpẽ, ʋɔtruawo katã ʋu le wo ɖokuiwo si eye ga si wode gaxɔmenɔla ɖe sia ɖe la ɖe ɖa
esi gaxɔdzikpɔla nyɔ tso alɔ̃ me eye wòkpɔ be ʋɔtruawo katã nɔ ʋuʋu ɖi la, vɔvɔ̃ ɖoe elabena ebu be gamenɔlawo katã si dzo
le esia ta, eɖe eƒe yi le aku me be yeawu ye ɖokui
ke paulo do ɣli gblɔ nɛ be, “nɔvi, mègawɔ nuvevi ɖokuiwo o; mí katã míele afii
”
enumake gaxɔdzikpɔla la bia akaɖi; ƒu du yi ɖe eme eye wòdze klo ɖe paulo kple sila ƒe afɔ nu le dzodzo nyanyanya me
ekplɔ wo do goe hebia be, “aƒetɔ, nu kae le nam be mawɔ bena makpɔ ɖeɖe?”
woɖo eŋu nɛ be, “ne èxɔ aƒetɔ yesu dzi se la, ekema wò kple wò aƒe blibo la miakpɔ xɔxɔ
”
wogblɔ aƒetɔ la ƒe nya nɛ kple eƒe aƒemetɔwo katã
le zã ma ke me gaxɔdzikpɔla klɔ woƒe abiwo na wo; eye enumake wode mawutsi tsi ta na eya kple eƒe aƒe bliboa
ena nu wo, woɖu eye aƒea me tɔwo katã yɔ fũ kple dzidzɔ elabena wotrɔ zu mawu dzi xɔselawo
le ŋdi me la ʋɔnudrɔ̃lawo ɖo kpovitɔwo ɖe gaxɔdzikpɔla la kple gbeɖeɖe sia be, “đe asi le ŋutsu mawo ŋu ne woadzo
”
gaxɔdzikpɔla la gblɔ nya la na paulo be, “ʋɔnudrɔ̃lawo ɖo gbe ɖa be woaɖe asi le wò kple sila ŋuti
eya ta miate ŋu adzo azɔ
miheyi le ŋutifafa me
”
ke paulo gblɔ na kpovitɔwo be, “woƒo mí le dutoƒo ʋɔnumadrɔ̃madrɔ̃e, togbɔ be míenye romatɔwo hã; wode mi gaxɔ me, ke azɔ la woaɖe mí ado goe le adzamea? gbeɖe! đe ko woawo ŋutɔ nava hafi woakplɔ mi adoe
”
kpovitɔ siwo wodɔ ɖo ɖe gaxɔdzikpɔla gbɔ la trɔ va gblɔ paulo ƒe nya la na ʋɔnudrɔ̃lawo eye vɔvɔ̃ ɖo wo ŋutɔ esi wose be paulo kple sila nye romatɔwo ta
dumegãwo ɖe abla va wo gbɔ le gaxɔa me eye woɖe kuku na wo be woado go adzo le dua me
paulo kple sila trɔ yi lidia ƒe aƒe me, eye xɔsetɔwo va ƒo ƒu ɖe wo ŋu eye wogagblɔ nyanyui la na wo hafi dzo le dua me
azɔ ame eveawo zɔ mɔ to amfipolis kple apolonia nutomewo va ɖo tesalonika afi si yudatɔwo ƒe ƒuƒoƒe aɖe le
paulo yi ƒuƒoƒe sia abe ale si wòwɔne ɖaa ene eye wògblɔ mawunya na ameawo
ewɔ esia sabat etɔ̃ siwo kplɔ wo nɔewo ɖo
eɖe mawunya ƒe akpa si ku ɖe mesia la ƒe fukpekpe, ku kple tsitretsitsi ŋu la me na wo, eye wòdze agbagba hã ɖee fia wo tso mawunya me be “yesue nye mesia alo đela la vavã
”
ame geɖe siwo se paulo ƒe nya la trɔ zu kristotɔwo eye wo dometɔ aɖewo nye helatɔ siwo me mawuvɔvɔ̃ le, kple dua me nyɔnu ŋkutatɔ aɖewo
yudatɔwo ƒe amegã siwo nɔ dua me la ʋã ŋu paulo kple sila eya ta woƒo gbevu aɖewo nu ƒu eye wowɔ ʋunyaʋunya le dua me le paulo kple sila ta
wova dze yason ƒe aƒe afi si wonɔ la dzi kple susu be yewoalé paulo kple sila ahe wo va dumegãwo ŋkumee ne woahe to na wo
ke womekpɔ paulo kple sila le aƒea me o eya ta wolé yason kple kristotɔ aɖewo, kplɔ wo yi dumegãwo gbɔe
wotsɔ nya ɖe yason kple etɔwo ŋu eye wotso wo nu kple ɣli be, “paulo kple sila, ame siwo he tɔtɔ va xexea me ƒe akpa geɖewo la va míaƒe du me afi sia hã hele ʋunyaʋunya hem vɛ
”
ke yason ya na sitsoƒe wo ɖe eƒe aƒe me
le esia ta wo katã wodze na ku elabena wole gbɔgblɔm be fia bubu aɖe gali si ŋkɔe nye yesu, ame sia lolo wu kaisaro
”
nya siawo medzɔ dzi na dumegãwo kple dua me tɔwo kura o
eya ta woka ŋkume na yason kple etɔwo vevie eye wona ame aɖe de megbe na wo be yewomagawɔ nu sia ƒomevi azɔ o hafi woɖe asi le wo ŋu
le zã ma me la kristotɔ siwo le dua me la kplɔ paulo kple sila do goe le dua me alɔtsɔtsɔe eye woyi beroea
paulo kple sila gayi woƒe dɔ dzi le afi sia hã heyi ɖagblɔ mawunya le yudatɔwo ƒe ƒuƒoƒe si le dua me la me
beroeatɔwo ya lé fɔ ɖe nya la ŋu wu tesalonikatɔwo, eye woɖo to paulo ƒe nyagbɔgblɔ kple dzidzɔ
woawo ŋutɔwo hã nɔa mawunya la me dzrom ɣesiaɣi be yewoakpɔe ɖa be nyateƒenya gblɔm paulo kple sila nɔ mahã
to esia me la, wo dometɔ geɖewo zu xɔsetɔwo eye helatɔ ŋkutatɔ siwo nye nyɔnuwo kple ŋutsuwo siaa xɔ nya la dzi se
esi yudatɔ siwo tso tesalonika la gase be paulo nɔ mawunya gblɔm le beroea la, wogati wo yome yi afi ma hã eye wògade zi ameawo me ɖe wo ŋu
ke kritsotɔwo wɔ kaba ɖo paulo ɖe anyigbe gome lɔƒo gake sila kple timoteo ya tsi anyi
ame siwo kplɔ paulo yii la ɖoe ɖa va se ɖe atene hafi trɔ yi beroea
paulo de gbe asi ma wo be woagblɔ na sila kple timoteo be woawɔ kaba ava tu ye le atene
esi paulo nɔ sila kple timoteo lalam le atene la, eɖi tsa le dua me
nu siwo wòkpɔ la ɖu dzi nɛ ŋutɔ
ekpɔ be legbawo bɔ ɖe dua me fũ
eyi yudatɔwo ƒe ƒuƒoƒe be yeadzro nya me kple yudatɔwo kple helatɔ vɔ̃mawuwo
eƒo nu na ameha si le dua ƒe takpeƒe la hã gbe sia gbe
paulo dzro nya me kple xexemenunyala gã aɖewo siwo woyɔna be epikurea kple stoiktɔwo la hã
esi wòƒo nu na wo tso yesu ƒe ku kple tsitretsitsi ŋu la, wo dometɔ aɖewo gblɔ be paulo ƒe tagbɔ gblẽ alo dzixɔse yeye aɖe boŋ ŋue wònɔ nu ƒom le
ale wolée hekplɔe yi takpeƒe si woyɔna be areopago la, afi ma wobia tso esi be, “na míase nya tso nufiafia yeye si nèhe vɛ la ŋu
èle nya masekpɔ aɖewo gblɔm ɖe miaƒe towo me, míedi be míase nya siawo gɔme kple nu si wonye
”
atenetɔwo katã kple amedzroawo hã lɔ̃a anyinɔnɔ ɖe takpeƒe wɔa woƒe ɣeyiɣi ŋutidɔ to nyamedzodzro kple susu yeyewo xɔxɔ me
esi ŋkekea ɖo la, paulo tsi tre ɖe ameha la titina le mastogbɛ la dzi heƒo nu gblɔ na wo bena, “nɔvinye atenetɔwo, edze nam ƒã be mienye ame siwo kpɔa dzidzɔ le mawuvɔvɔ̃ ŋu ŋutɔ,
elabena esi menɔ tsa ɖim le miaƒe dua me la, mekpɔ legba geɖewo kple vɔsamlekpuiwo hã
nukutɔe la mekpɔ ɖe si mieme na ŋkɔe be, ‘mawu si mienya o la tɔe
’ mawu si miesubɔna le manyamanya me la ƒe nyae metsɔ vɛ na mi
”
“mawu siae wɔ dziƒo kple anyigba kple nu siwo katã le eme eye wònye gã kple aƒetɔ na nu sia nu
le esia ta menɔa gbedoxɔ si amewo tsɔ asi tui la me o,
eye le esime naneke mehiãnɛ o ta la, amegbetɔ mate ŋu awɔ naneke nɛ o
ke eya boŋ na agbegbɔgbɔ nu sia nu eye wònaa nu ame sia ame ɖe eƒe hiahiã nu
mawu siae wɔ amegbetɔ siwo katã tso dzɔtsoƒe ɖeka eye wòkaka wo ɖe xexea me ƒe akpa ɖe sia ɖe
eɖo liƒo na dukɔwo eye wòɖo dukɔ siwo ayi ŋgɔ kple esiwo adze anyi la da ɖi xoxo
”
mawu ƒe didie nye be amegbetɔwo nadii, ake ɖe eŋu togbɔ be egbɔ medidi tso ame aɖeke gbɔ o hafi hã
eya mee míele agbe le abe ale si miaƒe hɛnɔ aɖe gblɔe ene bena, ‘míawoe nye mawu viwo
’
eya ta ne míenye mawu viwo la ekema menyo be míabu be mawu nye legba si amegbetɔ awɔ kple klosalo kple sika alo akpae kple kpe o
tsã la mawu mia ŋku ɖe amegbetɔ ƒe numanyamanya dzi
ke azɔ la ede se be ame sia ame naɖe asi le legbawo ŋu eye wòasubɔ ye ɖeka ko
elabena eɖo ŋkeke tɔxɛ aɖe da ɖi be yeava drɔ̃ ʋɔnu xexeame, eya ŋutɔ tia ame si le ʋɔnua drɔ̃ ge la da ɖi eye eyae nye ame si wòfɔ ɖe tsitre tso ame kukuwo dome
”
esi wosee wògblɔ, nya tso fɔfɔ tso ame kukuwo dome ŋu la, nyasela aɖewo koe ŋutɔ ke ame bubuwo hã be, “míedi be míagase nya sia ɣebubuɣi”
ale paulo dzo le takpeƒea
ame ʋe aɖewo ya dze eyome trɔ zu xɔsetɔwo
ame siawo dometɔ aɖewo nye dionisio si nye dumegã ɖeka kple nyɔnu aɖe si ŋkɔe nye damari
le nu siawo megbe la, paulo dzo le atene heyi korinto afi si wòdo go yudatɔ aɖe si woyɔna be akuila la le
wodzi akuila le ponto eye eya kple srɔ̃a priskila nɔ roma tsã gake kaisaro klaudio va de se be woanya yudatɔwo katã dzoe le roma dua me, eye le esia ta akuila kple srɔ̃a ʋu va tsi korinto
paulo dze akuila kple srɔ̃a gbɔ le korinto eye wòwɔ dɔ kpli wo elabena wo katã nye avɔgbadɔwɔlawo
paulo yia yudatɔwo ƒe ƒuƒoƒe si le dua me le sabat ɖe sia aɖe dzi hedzroa mawunya me kple yudatɔwo kpakple helatɔwo siaa
esi sila kple timoteo tso makedonia va ɖo korinto ko la, paulo ɖe asi le eƒe avɔgbadɔwɔwɔa ŋu eye wònɔ nya gblɔm na yudatɔwo gbe sia gbe henɔ ɖase ɖim be yesue nye mesia la
ke le ale si yudatɔwo tsi tre ɖe eŋu sesĩe eye gawu la, wonɔ fewu ɖum henɔ busunyawo gblɔm ɖe yesu ŋu ta la, paulo ɖe ta le woƒe nya me eye wògblɔ na wo be, “miaƒe ʋu neva miawo ŋutɔ ƒe ta dzi
nye asi megale miaƒe nya me o
tso azɔ dzi yina la magblɔ nyanyui la na trɔ̃subɔlawo
”
le esia megbe la edzo yi ɖanɔ trɔ̃subɔla aɖe si ŋkɔe nye tito yusto la gbɔ
ame sia ƒe aƒe te ɖe yudatɔwo ƒe ƒuƒoƒe la ŋu eye wònye mawuvɔ̃la adodoe aɖe
to paulo ƒe afi ma nɔnɔ me la, krispo si nye yudatɔwo ƒe ƒuƒoƒea ƒe amegã la kple eƒe aƒe blibo la me tɔwo katã trɔ zu kristotɔwo eye wode mawutsi ta na wo
nenema kee nye korintotɔ bubu geɖewo hã
gbe ɖeka ƒe zã me la, mawu ƒo nu na paulo le drɔ̃eƒe be, “mègavɔ̃ o; nɔ nya la gbɔgblɔ dzi eye mègazi ɖoɖoe o
elabena meli kpli wò eye ame aɖeke mate atsi tre ɖe ŋuwò o, ame geɖewo le du sia me siwo nye tɔnyewo
”
nu sia do ŋusẽ paulo ale wònɔ korinto ƒe ɖeka kple afã sɔŋ henɔ mawu ƒe nyateƒenya la gblɔm
ke esi wova ɖo galio gɔvinae le akaya nutome la, yudatɔwo gatso ɖe paulo ŋu eye wohee va gɔvina la gbɔe be wòadrɔ̃ ʋɔnui
wotsɔ nya ɖe eŋu be, “ŋutsu sia le amewo hem be woasubɔ mawu le mɔ si mesɔ kple romatɔwo tɔ o la dzi
”
esi paulo ke nu ko la, galio xɔ nya la hegblɔ na yudatɔwo be, “ne mi yudatɔwo ɖe miele nutsotso nam tso nu vlo wɔwɔ aɖe alo amewuwu ŋuti la, anye ne maɖo to mi
gake esi wònye nu si ku ɖe miawo kple ame aɖe ƒe xɔse ŋuti la, miawo ŋutɔwo mikpɔ egbɔ
nyemedi be manye ʋɔnudrɔ̃la le nya sia me o
”
ale galio nya wo do goe le ʋɔnudrɔ̃ƒea
amehawo do dziku vevie ale be wodze sostene si nye yudatɔwo ƒe ƒuƒoƒea ƒe amegã yeyea dzi eye wolée heƒoe nyuie le ʋɔnudrɔ̃xɔa godo, gake galio mede nu eme kura o
paulo ganɔ dua me ŋkeke aɖewo eye emegbe la, eklã kristotɔwo eye wòɖo tɔdziʋu hedzo yi siria nutome
ekplɔ priskilia kple akuila hã ɖe asi
esi wova ɖo kentarea la, paulo lũ ta kolikoli le adzɔgbeɖeɖe si wòwɔ do ŋgɔe le yudatɔwo ƒe kɔnu nu la ta
esi wova ɖo efeso la paulo gblẽ akuila kple priskila ɖe tɔdziʋua me eye wòyi ɖe dua me be yeadzro nya me kple yudatɔ siwo le afi ma la le woƒe ƒuƒoƒe
wobia tso esi be wòanɔ anyi vie gake egbe
ke esi wòle dzodzom le wo gbɔ la edo ŋugbe na wo be, “ne mawu lɔ̃ la matrɔ ava
” eya megbe la eɖo tɔdziʋu tso efeso
esi wòɖo kaisarea la, èyi ɖado gbe na hamea eye wòyi antioxia
enɔ afi ma vie eye wòdze mɔ ɖo ta terki ke etɔ ɖe galatia kple frigia nutomewo eye wòdo ŋusẽ hame siwo le nutomeawo hekpe ɖe wo ŋu be woagatsi ɖe edzi le gbɔgbɔ me
apolo va efeso kple kɔrinto
eva va eme be yudatɔ aɖe si ŋkɔe nye apolo la tso aleksandria si le egipte la va efeso
ame sia nye mawunyanyala adodoe aɖe
wofia nui tso aƒetɔ la ƒe mɔ ŋuti, egblɔa nya dzideƒotɔe eye wòfiaa nu tso yesu ŋuti pɛpɛpɛ, togbɔ be yohanes ƒe mawutsideta ko wònya hã
edze nufiafia gɔme le ƒuƒoƒea dzideƒotɔe
esi akuila kple priskila se eƒe nyawo la wokpee yi wo ƒe aƒeme heɖe mawu ƒe mɔ me nɛ tsitotsito wu esi wònya tsã
apolo di vevie be yeayi hela nutome, ale xɔsetɔ siwo le antioxia la do ŋusẽe be wòayi
woŋlɔ agbalẽ ɖo ɖe xɔsetɔ siwo le afi ma la be ne apolo va la,
woaxɔe akpɔ edzi nyuie
esi wòva ɖo hela nutome la, egblɔ mawunya kple ŋusẽ eye wòdo ŋusẽ hame siwo nɔ afi ma
edzro nya me kple yudatɔwo le dutoƒo eye wòɖi ɖase be mawunya ɖee fia kɔtee be yesue nye mesia la vavã
paulo ƒe mɔzɔzɔ etɔ̃lia
esime apolo ganɔ korinto la, paulo hã zɔ mɔ to terki nutowo me va ɖo efeso
ekpɔe be xɔsetɔ aɖewo le afi ma eye le woƒe nyamedzodzro me la,
paulo bia wo se be, “esi miezu kristotɔwo ɖe, miexɔ gbɔgbɔ kɔkɔe ɖe mia mea?” ke woɖo eŋu be, “ao, míexɔ gbɔgbɔ kɔkɔe la o eye le nyateƒe me la, míese eŋkɔ hã kpɔ o
nu kae wònye?”
paulo yi dzi bia wo be, “ekema nu ka dzie miexɔ se hafi wode mawutsi ta na mi?” woɖo eŋu be, “wode mawutsi ta na mí ɖe yohanes mawutsidetanamela ƒe nufiafia nu
”
nya sia mevivi na paulo o ale wòfia wo be yohanes mawutsidetanamela ɖe ko wòwɔe be yeafia ale si ame nadzudzɔ nu vɔ̃ wɔwɔ atrɔ va mawu gbɔ eye emegbe la wòaxɔ yesu kristo ame si ƒe nya yohanes gblɔ be ele vava ge la dzi ase ale be woade mawutsi ta nɛ ɖe eƒe ŋkɔ me
esi wose nya sia la wo katã wolɔ̃ eye paulo gbugbɔ de mawutsi ta na wo ɖe yesu kristo ƒe ŋkɔ me
emegbe la, paulo do gbe ɖa ɖe wo ta eye wòda asi ɖe wo dzi ale be gbɔgbɔ kɔkɔe la ge ɖe wo me, eye woƒo nu kple gbegbɔgblɔ bubuwo hegblɔ nya ɖi hã
ameawo ƒe xexlẽme nɔ ame wuieve
paulo nɔ efeso ɣleti etɔ̃ nɔ mawunya gblɔm le sabat dzi
edzea agbagba ɣesiaɣi be yeagblɔ nu si dzi wòxɔ se le mawufiaɖuƒea ŋu kple nu si ta wòxɔ edzi se la afia eye wòtena kpɔna be yeaɖe nya me na amewo be woaxɔ yesu dzi ase
ame aɖewo mexɔ eƒe nya o ale wotsi tre ɖe eŋu vevie hegblɔ busunya geɖe ɖe kristo ŋu le dutoƒo, nu sia na be paulo dzo le wo gbɔ
ke ekplɔ ame siwo xɔ eƒe nya la ɖe asi yi tirano takpexɔa me afi si wòƒo nu na wo le gbe sia gbe
ewɔ nu sia ƒe eve sɔŋ ale be yudatɔwo kple helatɔ siwo katã le ausia si le terki nutome la katã se nyanyui la
mawu wɔ nukunu tɔxɛwo to paulo ƒe asi dzi,
ale gbegbe be wòtsɔa takuviwo kple akɔtawuiwo kaa dɔnɔwo ŋu wohayana eye gbɔgbɔ vɔ̃wo hã doa go le wo me
yudatɔ aɖewo hã nɔ tsatsam tso du me yi du me henɔ gbɔgbɔ vɔ̃wo nyam le amewo me
ame siawo va ɖo be yewoayɔ aƒetɔ yesu kristo ƒe ŋkɔ anya gbɔgbɔ vɔ̃e kpɔ be adze edzi na yewo mahã? woɖoe be ne yewotu ame si me gbɔgbɔ vɔ̃ le la, yewoado ɣli ɖe eta be, “meɖe gbe na wò le yesu kristo, ame si ƒe nya gblɔm paulo le la ƒe ŋkɔ me be nãdo go!”
ame siwo nɔ nu sia wɔm la woe nye yudatɔwo ƒe osɔfo aɖe si woyɔna be skeva la ƒe viŋutsuvi adreawo
wova ke ɖe ame aɖe si me gbɔgbɔ vɔ̃ le la ŋu vavã eye wote kpɔ be yewoanya gbɔgbɔ vɔ̃a le yesu ƒe ŋkɔ me
ke gbɔgbɔ vɔ̃ la bia wo be, “menya nu tso yesu kple paulo ŋu nyuie, ke miawo ɖe, ame kawoe mienye?”
enumake edzo dze wo dometɔ eve dzi, ƒo wo de abi wo ŋu eye wòvuvu awu le wo ŋu ale be wosi do go le aƒea me amamae
nya sia kaka ɖe yudatɔwo kple helatɔwo siaa dome le efeso dua me
ale vɔvɔ̃ tɔxɛ aɖe dze wo dometɔ ɖe sia ɖe dzi eye wode bubu aƒetɔ yesu ƒe ŋkɔ ŋu
ame geɖewo va eye woʋu woƒe nu vɔ̃ɖi wɔwɔwo me
ame aɖe siwo nye afakalawo la lɔ woƒe dzogbãlewo kple nu kpotokpotoewo vɛ eye wotɔ dzo wo le dutoƒo
nu siwo wotɔ dzoe la ƒe home anɔ abe ŋkeke ɖeka ƒe fetu ene
esia nye dzesi be mawunya xɔ aƒe le nutome vavã
emegbe la, gbɔgbɔ kɔkɔe la dee paulo me be, wòayi hela nutome hafi atrɔ ayi yerusalem
eya ŋutɔ hã ɖoe be tso afi ma la ele be yeayi roma hã
eɖo eƒe kpeɖeŋutɔ eve siwo nye timoteo kple erasto la ɖa be woadze ŋgɔ ayi makedonia, hela nutome, ke eya ŋutɔ gatsi terki vie
ke le ɣemaɣi la, masɔmasɔ gã aɖe va efeso dua me le kristotɔwo ta
ame si he masɔmasɔ sia vɛ lae nye demetrio
ame sia nye klosalonutula eye dɔwɔviwo nɔ esi fũ
wonɔa helatɔwo ƒe mawu, diana, ƒe legbawo wɔm kple klosalo
gbe ɖeka la, demetrio ƒo eƒe dɔwɔlawo kple ame siwo katã nye klosalonutulawo le dua me la nu ƒu eye wòƒo nu na wo ale “mía tɔwo, miawo ŋutɔwo mienya be klosalonutudɔ siae míewɔna ɖuna
ke ele nyanya me na mi katã bena, paulo va le tagbɔ gblẽm na amewo be mawu siwo wotsɔ asi wɔe la menye mawu gbagbe o eye esia na be míaƒe dɔ megale edzi yim tututu le efeso afii kple nutomea katã o
azɔ medi be mianya be menye míaƒe dɔwɔna ɖeɖe tae mele nya siawo gblɔm o ke boŋ ele bɔbɔe be míaƒe mawu bubutɔ, diana, subɔsubɔ dzi aɖe kpɔtɔ eye madidi o la, diana, si nye mawugã si wosubɔna le mía ƒe nutome afii kple xexeame godoo la ƒe ŋkɔ abu keŋ
”
nya sia de adã tame na ameha la ale wode asi ɣlidodo me sesĩe be, “diana, efesotɔwo ƒe mawu la, lolo loo!”
ɣlidodo sia na be amewo va ƒo zi be yewoakpɔ nu si le edzi yim la ɖa eye le ɣeyiɣi kpui aɖe megbe la, du blibo la katã tɔ zi
ame sia ame ƒu du yi ƒuƒoƒea eye wolé gayo kple aristako ame siwo nye paulo ƒe mɔzɔhatiwo, be woadrɔ̃ ʋɔnu wo
paulo di vevie be yeadze wo yome ayi ƒuƒoƒea gake nusrɔ̃la bubuawo meɖe mɔ nɛ o
roma srafo siwo le nutomea la dometɔ siwo nye paulo xɔlɔ̃wo hã ɖo ame ɖe egbɔ gblɔ nɛ be megado ta ɖe afi ma o ne menye nenema o la eƒe agbe aɖo xaxa me
takpekpea ŋutɔ tɔ zi kɔtɔɔ
ame sia ame nɔ ɣli dom nɔ nya sia nya ƒomevi si dze eŋu la gblɔm
vavã, wo dometɔ geɖe hã menya nu si tututu ta wova ƒo ƒu ɖe afi ma gɔ̃ hã o
yudatɔ aɖewo kpɔ aleksandro ɖa le amewo dome eye enumake wohee do goe wòva tsi tre ɖe ameha la ŋkume
ekɔ asi dzi eye ɖoɖoe zi, ale wòde asi nuƒoƒo me na wo
ke esi ameha la kpɔe dze sii be yudatɔ wònye la, wogade asi ɣlidodo me be, “diana, efesotɔwo ƒe mawu la, lolo loo! diana, efesotɔwo ƒe mawu la, lolo loo!”
mlɔeba la, dudzikpɔla ble wo nu wozi ɖoɖoe ale wòƒo nu na wo gblɔ be, “efesotɔwo, ame sia ame nya be efeso du siae nye trɔ̃ gã diana si ge tso dziƒo la ƒe du gã
le esia ta mehiã be ne ame aɖe gblɔ nya bubu aɖe ko la, mianɔ ʋunyʋunya wɔm alea gbegbe o
ame siwo mielé va afii la mefi naneke le diana ƒe gbedoxɔ me o eye womegblɔ nya gbegblẽ aɖeke ɖe diana ŋu hã o
gake ne demetrio kple eƒe hadɔwɔlawo kpɔ be nya aɖe le yewo kple ame siawo dome la ekema ɖe wòle na wo be woatsɔ nya ɖe wo ŋu le ʋɔnudrɔ̃ƒe
ʋɔnudrɔ̃lawo hã le klalo be yewoadrɔ̃ nyaa na wo
ne nya bubu aɖe gali la, ekema woate ŋu ayi dutakpekpea me aɖalé wo kpɔ
ke ne miekpɔ nyuie o la, roma dziɖuɖua abia tso mía si be míana akɔnta le egbe ƒe ʋunyaʋunya si nu ta mele o la ŋu, eye nyemenya nya ka magblɔ ne wòva eme alea o
”
ale dudzikpɔla la kaka ƒuƒoƒoa eye ame sia ame trɔ dzo yi aƒeme
le nu siawo katã megbe la, paulo yɔ nusrɔ̃lawo eye wògagblɔ nya na wo hede dzi ƒo na wo
emegbe la eklã wo
hedzo ɖo ta hela nutome
le du sia du si me wòɖo le mɔa dzi me la, eƒoa nu hexlɔ̃a nu xɔsetɔ siwo le afi ma
paulo nɔ hela nyigba dzi ɣleti etɔ̃ eye esi wònɔ dzadzram ɖo be yeayi ɖe siria la, ese be yudatɔwo nɔ ɖoɖo wɔm be yewoawui
le esia ta eɖoe be yeagatrɔ aɖo ta makedonia si le dzigbe gome la boŋ
ame geɖewo kplɔ paulo ɖo ɖa va se ɖe keke terki
wo dometɔ aɖewoe nye sopata si nye piro ƒe vi tso beroea, aristaxo kple sekundo siwo tso tesalonika, gayo tso derbe, timoteo, tihiko kple trofima ame siwo trɔ yina aƒe le terki
ame siwo katã do ŋgɔ na mí eye wonɔ mía lalam le troa
esime míeɖu ŋutitotoŋkekenyui la vɔ ko la, míeɖo tɔdziʋu le filipi si le hela nyigba la ƒe dzigbe gome eye le ŋkeke atɔ̃ megbe la míeva ɖo troa si hã le terki
míenɔ afi ma kwasiɖa ɖeka
le kwasiɖa ƒe ŋkeke gbãtɔ la míeƒo ƒu be míaxɔ aƒetɔ ƒe nuɖuɖu kɔkɔe la
pauloe gblɔ nya gbe ma gbe
esi wònye gbe ma gbee nye paulo ƒe ŋkeke mamlɛtɔ le afi ma ta la, enɔ nu ƒom ʋuu va se ɖe zãtitina ke
wosi akaɖiwo ɖe afi si míenɔ le dziƒoxɔa dzi
esi paulo nɔ nu ƒom alea la, ɖekakpui aɖe si woyɔna be eutiko la nɔ akɔlɔ̃e dɔm le fesre ɖeka nu
kasia, eutiko ge tso fesrea nu le dziƒoxɔ etɔ̃lia dzi ke va dze anyigba kpla eye wòku enumake
nu si dzɔ la metso dzika ƒo na paulo kura o ke boŋ eɖi ɖe anyigba, kɔ ɖekakpuia ɖe eƒe abɔwo me eye wògblɔ na ameha la be, “migawɔ ʋunyaʋunya o, naneke medzɔ ɖe edzi o
egale agbe
”
le nyateƒe me la, ɖekekpuia gagbɔ agbe, esia na be ameha la kpɔ dzidzɔ ŋutɔ
wo katã gatrɔ yi dziƒoxɔa dzi eye woɖu aƒetɔ ƒe nuɖuɖu kɔkɔe la
le eya megbe la, paulo gayi eƒe nuƒoa dzi ʋuu va se ɖe fɔŋli hafi wòdzo le wo gbɔ
paulo to afɔ yi aso, ke míawo míeɖo tɔdziʋu hedze ŋgɔ nɛ
eva tu mí le afi ma eye mí katã míeɖo ʋu yi mitilene
tso afi ma mieve to kio ŋu, va to samo eye mlɔeba la míeva ɖo mileto le ŋufɔke
paulo megadi be yeatɔ ɖe efeso azɔ o elabena edi be ne yeate ŋui la, yeaɖo yerusalem kaba aɖu pentekoste ŋkeke la le afi ma
esi míeɖi go ɖe mileto la, paulo ɖo ame ɖe efeso hamemegãwo be woava do go ye le tɔdziʋua me
esi wova ɖo la, egblɔ na wo be, “mienya ale si menɔ mia dome tso ŋkeke gbãtɔ si meva asia nutowo me va se ɖe fifia
mesubɔ aƒetɔ la le ɖokuibɔbɔɖeanyi kple aɖatsiwo me togbɔ be yudatɔwo tem kpɔ to woƒe nugbeɖoɖowo ɖe ŋunye me hã
”
gake hã la, nyemadzudzɔ nyateƒe la gbɔgblɔ na mi le dutoƒo loo alo le miaƒe aƒewo me kpɔ o
nya ɖeka ma ke koe megblɔ na yudatɔwo kple trɔ̃subɔlawo siaa be, ehiã be woadzudzɔ nu vɔ̃ wɔwɔ eye woatrɔ ɖe mawu ŋu to yesu kristo dzixɔse me
fifia la, gbɔgbɔ kɔkɔe la hem yina yerusalem, togbɔ be nyemenya nu si le lalayem le afi ma o hã
nu si ko gbɔgbɔ la gblɔ nam le du sia du mee nye bena, fukpekpe kple gamenɔnɔ nye nu siwo wòle be makpɔ mɔ na
ke viɖe aɖeke mele nye agbe ŋu o, negbe ɖe ko mewɔ eŋutidɔ tsɔ wɔ dɔ si aƒetɔ yesu de asi nam
dɔae nye be magblɔ nyanyui la na amewo le mawu ƒe lɔlɔ̃ kple nublanuikpɔkpɔ gã ŋuti
”
azɔ menyae nyuie be, mi ame siwo katã dome menɔ wɔ dɔ eye mefia nyanyui la mi la dometɔ aɖeke megale kpɔ nye ge akpɔ le agbe sia me o
medi be magblɔ na mi kɔtee be, womele ame aɖeke ƒe ʋu bia ge tso asinye o,
elabena nyemeɣla mawunya la ƒe akpa aɖeke ɖe mi o
azɔ la, mikpɔ mia ɖokui dzi nyuie eye mikpɔ egbɔ be mienyi mawu ƒe alẽha si nye hame si wòtsɔ eya ŋutɔ ƒe ʋu ƒle, elabena gbɔgbɔ kɔkɔe la ɖo mi hadzikpɔlawoe
menya nyuie be ne metrɔ megbe ko la, aʋatsonufiala aɖewo ava ɖo mia me abe amegaxi wɔadãwo ene, eye woadze agbagba be yewoagblẽ nu le alẽha si nye hamea ŋu
mia dometɔ aɖewo hã ate kpɔ atrɔ nyateƒe la bubui be amewo nadze yewo yome
eya ta minɔ ŋudzɔ! miɖo ŋku ƒe etɔ̃ siwo menɔ mia dome la dzi
miɖo ŋku ale si mekpɔa mia dzi zã kple keli kple ale si mexlɔ̃a nu mi kple aɖatsi zi geɖe la dzi
”
azɔ metsɔ mi de asi na mawu, eya ame si ƒe nya ana be miaƒe xɔse nali ke be wòakpɔ mia ta eye wòakpɔ gome le ame tiatiawo katã ƒe domenyinu la me
nyemebiã ŋu ɖe ame aɖeke ƒe klosalo alo sika alo awu ŋu o
miawo ŋutɔ mienya ale si metsɔ nye asi wɔ dɔ hedi nye ŋutɔ kple nye kpeɖeŋutɔwo ƒe nuhiahiãwoe
zi geɖe la, mefia ale si miakpe ɖe ahetɔwo ŋui la mi elabena meɖo ŋku nya si míaƒe aƒetɔ yesu gblɔ dzi be, ‘nunana hea yayra vanɛ wu nuxɔxɔ
’”
esi paulo wu eƒe nuƒoa nu la, edze klo hedo gbe ɖa kpli wo
le esia megbe la, wokpla asi kɔ nɛ hedo hedenyui nɛ kple avi,
vevɔ le esime wògblɔ na wo be womegale ye kpɔ ge akpɔ o la ta
ale wokplɔe ɖo ɖa va se ɖe tɔdziʋua me ke
esi míeklã efeso hanunɔlawo vɔ la míedze mɔ tẽ va ɖo kos
le ŋkeke evea gbe la, míeva ɖo rode eye tso afi ma míeyi patara
le patara la, míeɖo tɔdziʋu aɖe si nɔ foenike si le siria nutoa me yim
míeto kipro ƒukpo la ŋu le miame lɔƒo eye míeva ɖi go ɖe tiro ʋudzeƒea le siria
ʋua ɖe agba le afi sia
míawo hã míeɖi tsa yi dua me eye míedi xɔsetɔ siwo le afi ma la henɔ wo gbɔ kwasiɖa ɖeka
gbɔgbɔ kɔkɔe la ƒo nu to hame sia dzi ale wogbe na paulo be megayi yerusalem o
ke esi míaƒe ɣeyiɣi de la míedzo eye míeyi miaƒe mɔzɔzɔ dzi
hame blibo la, nusrɔ̃lawo kple wo srɔ̃wo kpakple wo viwo siaa va ɖo mi ɖa va se ɖe keke ƒuta, afi si míedo gbe ɖa le
míedo hedenyui na wo, ge ɖe tɔdziʋua me eye woawo hã trɔ yi aƒe me
tso tiro míeva tɔ ɖe pitolemia eye míenɔ afi ma hã ŋkeke ɖeka hesrã hame si le afi ma kpɔ
tso afi ma míeyi kaisarea eye míedze nyanyuigblɔla filipo si nye hadzikpɔla gbãtɔ adreawo dometɔ ɖeka la gbɔ
vinyɔnuvi ene siwo dometɔ aɖeke meɖe srɔ̃ haɖe o la nɔ esi
mawu na nyagblɔɖi ƒe ŋusẽ wo dometɔ ɖe sia ɖe
míenɔ afi sia ŋkeke geɖewo eye le ɣeyiɣi sia me la, nyagblɔɖila aɖe si woyɔna be agabu la tso yudea nutome va kpɔ mí ɖa le filipo gbɔ
agabu tsɔ paulo ƒe alidziblaka eye wòbla eya ŋutɔ ƒe asiwo kple afɔwo hegblɔ be, “gbɔgbɔ kɔkɔe la be, ‘alea tututue yudatɔwo awɔ ame si tɔe nye alidziblanu sia la le yerusalem, eye woatsɔe ade asi na romatɔwo
’”
esi míese nya sia la, mí paulo ŋumewo kple dua me kristotɔwo katã, míeɖe kuku na paulo be megayi yerusalem la o
ke paulo ɖo eŋu na mí be, “midzudzɔ avifafa elabena miele dzi gbãm nam
mele klalo be manɔ gaxɔ me le yerusalem eye gawu la maku le nye aƒetɔ yesu ta
”
esi míekpɔe be paulo ɖoe kplikpaa be yeayi yerusalem la, míeɖe asi le nya la ŋu eye míetsɔe de asi na mawu be wòawɔ eƒe lɔlɔ̃nu
le esia megbe la, míeƒo ƒu míaƒe agbawo eye míedze yerusalem mɔ dzi
nusrɔ̃la aɖewo tso kaisarea kplɔ mí ɖo, eye míeva ɖo yerusalem la, míedze xɔsetɔwo dometɔ ɖeka si ŋkɔe nye mnason ame si nye xɔsetɔ xoxoawo dometɔ ɖeka si tso kipro la ƒe aƒe me
esi míeɖo yerusalem la kristotɔ siwo le dua me la xɔ mí nyuie ŋutɔ
ke ŋkeke eveagbe la paulo kplɔ mí ɖe asi eye míeyi ɖado gbe na yakobo kple hamemegã bubuawo le yerusalem ha la me
esi míelɔ̃ gbe vɔ la, paulo gblɔ ale si mawu wɔ dɔ le trɔ̃subɔlawo domee to eya paulo ƒe dɔwɔwɔ me la na wo
hamemegãwo katã kpɔ dzidzɔ, kafu mawu ke wogblɔ na paulo be, “yudatɔ geɖewo hã zu kristotɔwo gake woƒe ɖoɖoe nye be ele be yudatɔ xɔsetɔ ɖe sia ɖe nagawɔ ɖe yudatɔwo ƒe kɔnuwo dzi pɛpɛpɛ
yudatɔ kristotɔ siwo le yerusalem afii la see be wò la, ètsi tre ɖe mose ƒe sededewo kple mí yudatɔwo ƒe kɔnuwo ŋu eye gawu la ègblɔ be, mele be woatso aʋa na wo viwo o
ke fifia ɖe, ale ke míele nya sia lé gee? godoo la woasee be èva ɖo dua me
”nu si míedi be nãwɔe nye si ame ene aɖewo le mía dome siwo le dzadzram ɖo be yewoalũ ta aɖe adzɔgbe le sea nu,
eya ta míadi be wò hã nãkplɔ wo ɖo ayi gbedoxɔa me eye nãlũ ta
hekpe ɖe esia ŋu la, nãxe fe ɖe ame ene siawo ƒe kɔnuwɔwɔ hã ta
ne èwɔ esia la ekema ame sia ame adze sii be nya siwo yewose le ŋuwò la mele eme nenema o
”ke le trɔ̃subɔla siwo trɔ zu kristotɔwo gome la, ame aɖeke mele gbɔgblɔm be woawo hã nawɔ ɖe yudatɔwo ƒe kɔnuwo dzi o, negbe nu siwo míeŋlɔ ɖo ɖe wo xoxo be, woadzudzɔ nu siwo wotsɔ sa vɔe na trɔ̃wo la kple lã tsiʋumewo ɖuɖu eye womegawɔ matre o
”
paulo lɔ̃ ɖe woƒe nya sia dzi eye wòdze ameawo yome woyi ɖawɔ kɔnuawo pɛpɛpɛ le gbedoxɔ la me, ale wòɖee fia ame sia ame be yele vɔsa wɔ ge le ŋkeke adrea gbe
ke esi wòsusɔ vie ŋkeke adrea nade la, yudatɔ aɖewo tso terki va yerusalem eye wokpɔ paulo le gbedoxɔa me
enumake wode ʋunyanya amewo me ɖe eŋu eye wolé paulo henɔ ɣli dom ɖe eŋu be,
“israelviwo, mixɔ na mí loo! ame siae tsi tre ɖe yudatɔwo ŋu eye wònɔ gbɔgblɔm na amewo be womegawɔ ɖe yudatɔwo ƒe sewo dzi o
gawu la, edo vlo míaƒe gbedoxɔ la hã eye wòkplɔ trɔ̃subɔlawo yi míaƒe gbedoxɔ mee be yeaɖi gbɔ̃ gbedoxɔ la
”
wogblɔ esia elabena wokpɔ paulo wònɔ zɔzɔm kple trofimo si nye trɔ̃subɔla aɖe tso efeso le terki la, le ablɔ dzi eya ta wosusu be paulo kplɔe yi gbedoxɔa mee
zitɔtɔ gã aɖe dzɔ le dua me le nya sia ta eye wolé paulo, hee do goe le gbedoxɔa me hedo ʋɔa
esi wobe yewoawui ko la, ame aɖe yi ɖagblɔ na roma srafowo ƒe amegã be ʋunyaʋunya gã aɖe le edzi yim le yerusalem dua me
asrafomegã la ɖe eƒe asrafo aɖewo ɖo ɖa be woayi aɖatsi ʋunyaʋunya la nu
esi amehawo kpɔ asrafoawo gbɔna ko la wodzudzɔ paulo ƒoƒo
asrafoawo ƒe amegã la na wolé paulo eye woblae sesĩe kple gakɔsɔkɔsɔ
azɔ etrɔ ɖe ameha la gbɔ eye wòbia wo ame si paulo nye kple nu vɔ̃ si wòwɔ
ame aɖeke mete ŋu na ŋuɖoɖo gobi aɖeke o elabena ame sia ame nɔ ɣli dom nɔ nya si dze eŋu la gblɔm
le esia ta asrafowo ƒe amegã la ɖe gbe be woakplɔ paulo yi ɖe asrafowo ƒe nɔƒee
esi wova afi ma henɔ atrakpuiawo liam la ameha la galũ ɖe wo dzi kple adã
esia na be asrafoawo kɔ paulo ɖe abɔta be woƒe asi nagakae o
ke hã ameawo nɔ ɣli dom le wo yome sesĩe be, “miwui! miwui!”
esi wova ɖo gaxɔa ƒe mɔnu la, paulo gblɔ na asrafoawo ƒe amegã le helagbe me be, “amegã, magblɔ nya aɖe na wò
” ewɔ nuku na asrafoa ŋutɔ be paulo gblɔ helagbe ale wòbiae be, “đe nèse helagbea?
alo menye wòe nye egiptetɔ ma si de zitɔtɔ amewo me abe ƒe ɖeka alo eve aɖewoe nye esi va yi ene eye nèkplɔ gbevuviwo abe akpe ene sɔŋ ene woyi ɖabe ɖe gbegbe aɖe oa?”
paulo ɖo eŋu be, “ao, nye la yudatɔ menye tso tarso le kilikia nutome
du sia nye du xɔŋkɔ aɖe
meɖe kuku na wò ɖe mɔ nam maƒo nu na ameha la
”
asrafowo ƒe amegã la lɔ̃ ɖe paulo ƒe biabia la dzi ale paulo tsi tre ɖe atrakpuia dzi hekɔ asi dzi na ameha la eye ɖoɖoe gã aɖe zi enumake
azɔ eƒo nu na wo le hebrigbe me be
“fofonyewo kple nɔvinyewo, to kukuɖeɖe me miɖo tom ne maɖe ɖokuinye nu ne miase
”
esi ameawo se be enɔ hebrigbe gblɔm la, wogazi ɖoɖoe ɖe edzi wu tsã
paulo yi edzi be, “yuda vidzidzi ŋutɔŋutɔe menye tso tarso le kililkia nutome
ke yerusalem afi siae mede suku le, eye nye nufialae nye gamaliel, ame si hem be mawɔ ɖe yudatɔwo ƒe sewo kple kɔnuwo dzi pɛpɛpɛ abe ale si dze ene
enye nye didi vevi ɣemaɣi be made bubu mawu ŋu le nu sia nu si mawɔ la me abe ale si miawo hã miele ewɔm fifia ene
meti kristotɔwo yome
mewɔ funyafunya wo, wu wo, lé ŋutsuwo kple nyɔnuwo siaa de gaxɔ me
yudatɔwo ƒe osɔfogã alo dumegã ɖe sia ɖe ate ŋu aɖi ɖase na mi le nya siawo ŋu, elabe mexɔ agbalẽ tɔxɛ tso wo gbɔ le yerusalem si na ŋusẽm be mayi yudatɔwo ƒe amegãwo gbɔ le damasko eye woakpe ɖe ŋunye be malé kristotɔ siwo katã le dua me la, akplɔ wo va yerusalem be woahe to na wo
”
ke esime wòsusɔ vie maɖo damasko dua me, le ŋdɔ ga wuieve me lɔƒo la, keklẽ gã aɖe tso dziƒo klẽ ƒo xlãm
ale medze anyi
enumake mese ame aɖe ƒe gbe be, ‘saulo, saulo, nu ka tae nèle yonyeme tim ale mahã?’
”mebia be, ‘meɖe kuku, wò ame kae le nu ƒom nam?’ gbea ɖo eŋu be, ‘nyee nye yesu, nazaretitɔ, ame si yome tim nèle
’
ame siwo nɔ ŋunye la se nuƒoa pɛpɛpɛ gake womese nu si wògblɔ la gɔme o
meyi edzi gabiae be, ‘aƒetɔ nu ka mawɔ?’ “aƒetɔ la gblɔ nam be, ‘tso nãyi damasko dua me eye ame aɖe agblɔ nu siwo wɔ ge nèle le ƒe siwo gbɔna me la na wo
’
”ke esi metso le anyigba la mede dzesii be nyemegate ŋu nɔ nu kpɔm o
le kekeli gã ma ta; eya ta ame siwo le ŋunye la, lém ɖɔɖɔɖɔ hekplɔm yi damasko
le afi ma la, ŋutsu aɖe si ƒe ŋkɔe nye anania la va gbɔnye
anania nye yudatɔ, ame si mefena kple yudatɔwo ƒe sewo o, ale yudatɔ siwo katã le damasko la tsɔ bubu tɔxɛ nɛ
ame sia va tsi tre ɖe gbɔnye eye wògblɔ nam be, ‘nɔvinye saulo, ʋu ŋku nãkpɔ nu!’ enumake nye ŋkuwo ʋu eye megakpɔ nu
anania yi edzi gblɔ nam be, ‘mía tɔgbuiwo ƒe mawu la tia wò be nãnya nu si nye eƒe lɔlɔ̃nu, ase eƒe gbe eye nãkpɔ dzɔdzɔetɔ la, ase eƒe nuƒo hã
hekpe ɖe esia ŋu la ele be nãtsɔ eƒe nyanyui la ayi xexea me ƒe afi sia afi eye nãgblɔ nu siwo nèkpɔ kple nu siwo nèse la hã fia amewo
azɔ ɣeyiɣigbegblẽ aɖeke megali o
đe ko woade mawutsi ta na wò, aklɔ wò nu vɔ̃wo ɖa le aƒetɔ la ƒe ŋkɔ me
’
metrɔ va yerusalem eye gbe ɖeka esi menɔ gbe dom ɖa le gbedoxɔ la me la, mekpɔ ŋutega aɖe
eye mawu gblɔ nam be, ‘wɔ kaba nãdzo le yerusalem elabena ne ègblɔ nye nya na amewo la womaxɔe se o
’
ke meɖo eŋu be, ‘o, aƒetɔ, ame siawo nya nyuie be ame siwo katã xɔ wò ŋkɔ dzi se la, meléa wo tso ƒuƒoƒe yi ƒuƒoƒe, ƒoa wo eye medea wo gaxɔ me
gawu la esime wonɔ wò dɔla stefano wum la, nye ŋutɔ meda asi ɖe edzi
menɔ afi ma eye mexɔ ame siwo nɔ ewum la ƒe awuwo lé ɖe asi na wo esime wonɔ kpe ƒumii
’
”gake mawu gblɔ nam be madzo le dua me godoo elabena yeaɖom ɖe kekeke trɔ̃subɔlawo gbɔ be magblɔ nya na wo
”
esi wògblɔ nya sia ko la, ameha la ganyra kple ɣli bobobo be, “‘mikplɔ ame ma ƒomevi dzoe! miyi ɖawui ! medze be wòanɔ agbe o!’”
ale woda woƒe awuwo ɖe ya me eye wolɔ ke hlẽ ɖe yame dzikutɔe
ale asrafowo ƒe amegã ɖe gbe be woakplɔ paulo yi xɔa mee, aƒoe kple atam va se ɖe esime wòato nyateƒe be, yenya nu si tututu ta ameha la do dziku ɖe ye ŋu nenema ɖo
esime wonɔ paulo blam be yewoaƒoe la, ebia asrafoawo ƒe nunɔla aɖe si nɔ tsitre ɖe egbɔ be, “ele se nu be miaƒo romatɔ le esime womedrɔ̃ ʋɔnui oa?”
asrafo sia yi eƒe amegã gbɔ enumake ɖagblɔ nɛ be, “amegã, nu kae nye esia nèbe yeawɔ? mènya be ame sia la romatɔ wònye hafi nèbe woaƒoe oa?”
asrafowo ƒe amegã la ɖe abla va paulo gbɔ hebiae be, “ŋutsu, romatɔe nènye vavã?” paulo ɖo eŋu be, “ẽ, romatɔe menye
”
asrafowo ƒe amegã la hã gagblɔ nɛ be, “nye hã romatɔe menye gake ga home gbogbo aɖee mena hafi te ŋu zui
” ke paulo gblɔ nɛ be, “nye ya roma vidzidzie menye
”
nya sia na be vɔvɔ̃ ɖo asrafowo ƒe amegã la le esi wòɖe gbe be woaƒo paulo ta
asrafo siwo nɔ dzadzram ɖo ɖe eƒoƒo ŋu la katã bu le afi ma enumake esi wose be romatɔe wònye
le ŋkeke evea gbe la, asrafowo ƒe amegã la ɖe paulo le gaxɔ me eye wòyɔ osɔfogãwo kple yudatɔwo ƒe amegãwo ƒo ƒui
azɔ ekplɔ paulo va wo ŋkume be yease nu si tututue le tɔtɔ sia hem vɛ la gɔme
paulo lĩ ŋku ɖe takpekpea dzi gãa eye wòƒo nu gblɔ be, “nɔviwo, nye dzitsinya ka ɖe edzi nam, be nye agbenɔnɔ dzea mawu ŋu ɣesiaɣi
”
esi wòɖe nu le nya sia me tete ko la, osɔfogã anania ɖe gbe be ame siwo le paulo gbɔ lɔƒo la naƒo nugbɔ nɛ
ale woƒoe nɛ
paulo gblɔ nɛ be, “mawu aƒo wò hã, wò ame si le abe gli si wosi akalo na ene
ènɔ zi dzi be nadrɔ̃ ʋɔnum ɖe se la nu, ke wò ŋutɔ nèda sea dzi, ɖe gbe be woaƒo alɔgbɔ nam!”
ame siwo nɔ tsitre ɖe paulo gbɔ la do ɣli ɖe eta be, “mɔ kae nèkpɔ ne nãnɔ mawu ƒe osɔfogã la dzum alea?”
paulo ɖo eŋu be, “tɔnye medzɔ o, nɔviwo, nyemenya be eyae nye osɔfogã la o, elabena mawunya gblɔe be, ‘mègagblɔ nya vɔ̃ aɖeke ɖe wò kplɔlawo ŋu o
’”
enumake susu aɖe va tame na paulo
ekpɔe dze sii be takpekpea me valawo ƒe akpa aɖe nye zadukitɔwo eye ɖe hã nye farisitɔwo
eya ta edo ɣli gblɔ bena, “nɔvinyewo, farisitɔ menye abe tɔgbuinyewo ke ene, eye nu si ta wohem va ʋɔnui egbe lae nye be nye hã mexɔe se abe miawo ke ene be ame siwo ku la agafɔ tso ku me
”
esi wògblɔ esia ko la ʋiʋli ge ɖe farisitɔwo kple zadukitɔwo dome eye takpekpea ma ɖe akpa eve,
elabena zadikitɔwo gblɔna be tsitretsitsi tso ame kukuwo dome meli o, eye mawudɔlawo kple gbɔgbɔwo meli o, ke faristɔwo xɔ nu siawo dzi se be woli
nu sia he tɔtɔ gã aɖe vɛ eye yudatɔwo ƒe agbalẽfiala aɖewo tsi tre hedo ɣli be yewomekpɔ be naneke gblẽ le paulo ŋu o, ke boŋ ɖewohĩ mawudɔla alo gbɔgbɔ aɖee ƒo nu nɛ le damasko mɔ dzi
howɔwɔa va de dzi blibo eye ameawo nɔ paulo hem tso afii yi afi
mlɔeba la, asrafoawo ƒe amegã ɖe gbe na eƒe asrafowo be woakplɔ paulo adzoe sesẽtɔe le wo gbɔ ne menye nenema o la woava vuvui, ale wokplɔe gayi ɖe gaxɔa mee le asrafowo ƒe nɔƒe
le zã me la, aƒetɔ la va paulo gbɔ va gblɔ nɛ be, “paulo, dzi megaɖe le ƒowò o, elabena abe ale si nèɖi ɖase le ŋunye le yerusalem ene la, nenema kee nèle ɖase ɖi ge le ŋunye le roma hã
”
esi ŋu ke la yudatɔ aɖewo ƒo ƒu eye woka atam na wo ɖokuiwo be ne yewomewu paulo o kpaa, yewomaɖu nu alo ano tsi o
ŋutsu siwo ɖo vɔ̃ sia la sɔ gbɔ wu ame blaene
woyi osɔfogãwo kple dumegãwo gbɔ hegblɔ woƒe ɖoɖoa na wo
wogblɔ na wo be, “migawɔ abe ɖe miedi be yewoagabia gbe paulo ene ale be miabia asrafowo ƒe amegã ne wòakplɔe va takpekpe gã la mee abe nyitsɔ ene
míawo la míabe ɖe mɔa dzi eye ne wokplɔ paulo gbɔnae la, míadzo adze edzi awui
”
ke paulo ƒe nyruiyɔvi aɖe se woƒe ɖoɖo sia ale wòɖe abla yi ɖagblɔe na paulo
paulo yɔ asrafowo dometɔ ɖeka eye wòbia tso esi be wòakplɔ ɖekakpuia yi asrafoawo ƒe amegã gbɔe elabe nya aɖe le esi wòdi be yeagblɔ nɛ
asrafoa kplɔ ɖekakpuia yii abe ale si paulo gblɔ nɛ ene
asrafomegã la kplɔ ɖekakpui la ɖe kpɔe hebia gbee be, “nya kae nèdi be yeagblɔ nam?”
paulo ƒe nyruiyɔvi la gblɔ nɛ be, “etsɔ la, yudatɔwo aɖo ame ɖe gbɔwò be nãkplɔ paulo va yewoƒe takpekpe gã la ŋkumee kple susu be yewoagabia gbee
gake mègawɔe o, elabena yudatɔ blaene aɣla wo ɖokuiwo ɖe mɔa dzi be ne paulo va yina la, yewoalée awu
woka atam na wo ɖokuiwo be ne paulo meku o la, yewomaɖu nu alo ano tsi hã o, eya ta wobe ɖe mɔa dzi fifi laa hã xoxo
”
asrafowo ƒe amegã la gblɔ na ɖekakpuia be, “mègana ame aɖeke nanya be èva gblɔ nya sia nam o
” emegbe la edzo
enumake asrafomegã la yɔ etevi eve eye wògblɔ na wo be, “midzra ɖo miadze kaesarea mɔ dzi egbe zã ga asieke me
miƒo asrafo tutsɔla alafa eve, akplɔtsɔla alafa eve kple sɔdola blaadre nu ƒu, eye midi sɔ na paulo wòado ale be miakpiɔe ayi ɖade asi na gɔvinagã felike dedie
”
eŋlɔ agbalẽ kpe ɖe eŋu ale
“klaudio lisia na bubutɔ, gɔvinagã felike xɔ gbedoname nyui sia
gbe ɖeka la yudatɔwo lé ŋutsu sia eye wonɔ eƒom be yewoawui, ke esi mesee be romatɔ wònye la, meɖo asrafowo ɖa woyi ɖaxɔe le wo si
emegbe la mekplɔe yi yudatɔwo ƒe takpekpe gã la me be mase nu si tututu wòwɔ tae wolée ɖo
le woƒe nyamedzodzrowo me la, mekpɔe be menye nya gobi aɖekee wotsɔ ɖe eŋu o, ke boŋ nya siwo ku ɖe yudatɔwo ƒe xɔse kple kɔnuwo ŋu la koe, eye medze be woawui alo adee gaxɔ me kura gɔ̃ hã ɖe nya siawo ƒomevi ta o
ke, le esime mesee be yudatɔwo ganɔ ɖoɖo wɔm le bebeme be yewoawui ta la, meɖoe be makplɔe ɖo ɖe wò eye magblɔ na eƒe futɔwo hã be woava gbɔwò ne nãdrɔ̃ nya la na wo
”
ale, le zã ma me la asrafoawo kplɔ paulo yi va ɖo antipatre
esi ŋu ke la wotsɔe de asi na sɔdzisrafoawo be woakplɔe ayi kaisarea, ke afɔzɔlawo ya gatrɔ va woƒe nɔƒe
esi wova ɖo kaisarea la, wotsɔ paulo de asi na gɔvinagã la eye wotsɔ agbalẽ si lisia ŋlɔ de wo si la hã nɛ
esi gɔvinagã la xlẽ agbalẽa vɔ la, ebia paulo du si me tɔ wònye, eye paulo ɖo eŋu be, “metso kilikia
”
azɔ gɔvinagã la gblɔ nɛ be, “maɖo to wò nyawo katã nenye be nuwòtsolawo va ɖo
” ale wòɖe gbe be woaɖatui ɖe gaxɔ me le fia herodes ƒe fiasã me
wodrɔ ʋɔnu paulo le gɔvina felike ŋkume
le ŋkeke etɔ̃a gbe la, osɔfogã anania kple eŋumewo yi kaisarea be yewoatsɔ nya ɖe paulo ŋu
ame siwo nɔ anania ŋu woe nye yudatɔwo ƒe kplɔla aɖewo kple senyala tertulo
esi gɔvina la bia gbe wo la, tertulo ƒo nu ɖe wo nu gblɔ be, “amegã bubutɔ felike, le wò kpɔkplɔ nyui la te la, mí yudatɔwo míekpɔ tomefafa kple bubu eye amewo megakpɔa mí abe nu tsɛ aɖewo ko ene o
míele akpe manyagblɔ aɖe dam na wò tso míaƒe dzime ke le esia ta
nyemedi be magblẽ ɣeyiɣi na wò boo o eya ta mayi nye nya dzi agblɔe kpuie ko
ame si wokplɔ va gbɔwòe la, ame vɔ̃ɖi aɖe ŋutɔe wònye
eƒe dɔ koe nye be wòanɔ ʋunyaʋunya dem yudatɔwo dome le xexeame katã godoo be woatsi tre ɖe roma dziɖuɖua ŋu anɔ woƒe sewo kple kɔnuwo dzi dam
eya koe nye habɔbɔ si woyɔna be nazaretitɔwo la ƒe kplɔla ɖeka
”nu si gavlo wu lae nye be, edi be yeado vlo míaƒe gbedoxɔ la hafi míeva do ɖe edzi helée
đe míebe míawɔ fui abe ale si dze ene hafi asrafowo ƒe amegã, lisia, va xɔe le mía si sesẽtɔe ale be woadrɔ̃ ʋɔnui le roma se la nu
ne wò ŋutɔ èse eƒe numegbe ko la, ekema míaƒe nya me akɔ na wò
”
yudatɔ mamlɛawo xɔ ɖe tertulo ƒe nyawo dzi be wole eme tututu abe ale si wògblɔe ene
azɔ eɖo paulo hã dzi be wòaɖe eɖokui nu
gɔvinagã la wɔ asi nɛ be wòatso aƒo nu
paulo ɖe eɖokui nu gblɔ be, “amegã bubutɔ, menya be menye egbee nèle yudatɔwo ƒe nyawo drɔ̃m o
le esia ta dzideƒo le asinye be maɖe ɖokuinye nu le gbɔwò
anɔ abe ŋkeke wuieve koe nye esi ene, meva ɖo yerusalem be mawɔ subɔsubɔdɔ le gbedoxɔ me
ame siwo le nunye tsom la mekpɔm menɔ nya hem kple ame aɖeke le gbedoxɔ me alo de zitɔtɔ ameha aɖewo dome le ƒuƒoƒe aɖeke alo le dua ƒe akpa aɖeke o
le nya si wotsɔ ɖe nufiafia la hã me la, womate ŋu aɖee afia be enye nyateƒe o
ke hã la, melɔ̃ ɖe edzi be mesubɔa mía fofowo ƒe mawu la abe ame si le mɔ la dzi ene, esi amewo yɔna be kɔmama
mexɔ nu sia nu si sɔ kple se la kple nu siwo woŋlɔ ɖe nyagblɔɖigbalẽawo me la dzi se
mexɔe se hã abe ame siawo ke ene be nu vɔ̃ wɔlawo kple ame dzɔdzɔewo siaa afɔ tso ku me
eye le esia ta la, medze agbagba wɔa nye ŋusẽ katã ŋutidɔ be nye agbenɔnɔ nadze mawu kple amegbetɔwo ŋu
”
paulo yi eƒe nuƒoa dzi be, “menɔ gbedzi ƒe geɖe eye metrɔ va yerusalem, hetsɔ ga ɖe asi be mava kpe ɖe yudatɔwo ŋu eye masa vɔ na mawu hã
nye futɔ siawo va ke ɖe ŋunye le gbedoxɔa me, melũ ta pɛpɛpɛ abe ale si wòle seawo nu ene, eye menɔ nye nunana ƒe vɔsa wɔm
ʋunyaʋunya aɖeke menɔ afi ma kura o
ke dzɔgbevɔ̃etɔe la, yudatɔ aɖewo, ame siwo tso terki, ame siwo wòle be woanɔ afi sia hafi hã nɔ afi ma ɣemaɣi
bia ame siawo le afi sia fifia ŋutɔ se be esi wokplɔm yi yudatɔwo ƒe takpekpe gã la me ɖe vodada kae wokpɔ le ŋunye mahã
nu si megblɔ si ɖewohĩ
medze be magblɔ hafi o koe enye be ‘nu si ta wokplɔm va mia dome le takpekpe gã sia mee nye be mexɔe se be ame siwo katã ku la agafɔ ɖe tsitre tso ku me!”
felike nyae nyuie be kristotɔwo mewɔa ʋunyaʋunya o
le esia ta egblɔ na yudatɔwo be woalala va se ɖe esime asrafowo ƒe amegã, lisia, nava hafi yeatso nya la me
ede se be woakplɔ paulo ayi gaxɔa me gake woakpɔ edzi nyuie
woaɖe mɔ faa be exɔlɔ̃wo nava kpɔe ɖa eye woate ŋu atsɔ nunanawo vɛ nɛ faa, be eƒe dzi nadze eme
le ŋkeke ʋee aɖewo megbe la, felike kple srɔ̃a, drusila, ame si nye yudatɔ la va eye woɖo ame ɖe paulo be wòava
esi paulo va la eƒo nu na wo le yesu kristo dzixɔse ƒe nyawo ŋu
nyawo de tome na felike srɔ̃a nyuie
ke esi wòɖe nya me na wo le dzɔdzɔenyenye, ɖokuidziɖuɖu kple ʋɔnudɔdrɔ̃ si li gbɔna ŋu la vɔvɔ̃ ɖo felike eye wògblɔ na paulo be neyi gbɔ, ne yegakpɔ ɣeyiɣi nyui aɖe la yeagaɖo ame ɖee
felike nɔ mɔ kpɔm be paulo ana zãnu ye eya ta eyɔe zi geɖe henɔ nya me dzrom kplii
wonɔ esia dzi alea ʋuu ƒe eve sɔŋ
ke mlɔeba la woɖe felike le afi ma hetsɔ porkio festo ɖo eteƒe
le esi felike di be yudatɔwo nakpɔ ŋudzedze le ye ŋu ta la, egblẽ paulo ɖe gaxɔ me hafi dzo
esi festo dze eƒe dɔ gɔme le kaesarea ƒe ŋkeke etɔ̃agbe tututu la, eɖi tsa yi yerusalem
osɔfogãwo kple yudatɔwo ƒe dumegãwo wɔ mɔnukpɔkpɔ sia ŋutidɔ heka paulo ƒe nya la ta nɛ
wodze agbagba ble enu be wòaɖo paulo ɖe yerusalem enumake kple susu be yewoabe ɖe mɔa dzi awui
festo ɖo eŋu be, “esi paulo le gaxɔme le kaesarea eye nye hã mele afi ma yi ge kpuie la,
mina miaƒe kplɔla aɖewo nadze yonyeme aɖatsɔ nya ɖe ŋutsua ŋu le afi ma nenye eda vo aɖe
”
le ŋkeke enyi alo ewo megbe la, festo trɔ yi kaesarea eye le ŋkeke evea gbe tututu la, eyɔ paulo ƒe nya la le ʋɔnu
esi paulo va ɖo ʋɔnua ko la, yudatɔ siwo tso yerusalem va la, do ɣli gblɔ aʋatsonya geɖewo ɖe eŋu togbɔ be ɖasefo aɖeke menɔ wo si o hã
ke paulo ɖo eŋu na wo be, “nyemedze agɔ le ame aɖeke dzi o
nyemeda yudatɔwo ƒe se aɖeke dzi o eye nyemedo vlo gbedoxɔ la hã o
gawu la nyemetsi tsitre ɖe roma dziɖuɖua ŋu ɣeaɖekeɣi o
”
ke festo di vevie be yeadze yudatɔwo ŋu eya ta ebia paulo be, “èlɔ̃ be yeayi yerusalem be madrɔ̃ ʋɔnu ye le afi maa?”
paulo ɖo eŋu nɛ be, “gbeɖe! nyemele yerusalem yi ge o
ke boŋ medi be mayi roma fiagã la boŋ gbɔ be wòadrɔ̃ ʋɔnum le sea nu
wò ŋutɔ ènya nyuie be nyemedze agɔ o
ne mewɔ nane si dze na ku la nyemele ku vɔ̃m o
ke ne vodada aɖeke mele ŋunye o la, medze be wò alo ame bubu aɖeke natsɔm de asi na ame siawo be woawum o
metsɔ nye nya de asi na fia kaisaro ŋutɔ!”
nya sia na be festo trɔ ɖe eŋumewo ŋu eye wodo dãli vie
emegbe la, etrɔ ɖe paulo gbɔ, gblɔ nɛ bena, “enyo; paulo, esi nètsɔ wò nya de asi na kaisaro ta la, míaɖo wo ɖe kaisaro gbɔ
”
le ŋkeke ʋe aɖewo megbe la fia agripa kple nɔvianyɔnu, benis, ɖi tsa va festo gbɔ be yewoava kpɔe ɖa
le woƒe afi ma nɔnɔ me la, festo gblɔ paulo ƒe nya na agripa be, “felike gblẽ ame aɖe ɖe gaxɔ me le afii hafi meva xɔ eteƒe
eye esi meɖi tsa de yerusalem la, osɔfogãwo kple yudatɔwo ƒe tatɔwo va gbɔnye hewɔ nutsotso geɖe ɖe ame sia ŋu eye wobia tso asinye be matso kufia nɛ
ke, abe ale si wò ŋutɔ nènyae ene la, megblɔ na wo be, míaƒe roma se la meɖe mɔ be woabu fɔ ame ʋɔnumadrɔmadrɔ̃e o
ke boŋ ele be woana mɔe be wòaɖe eɖokui nu le ame siwo tsɔ nya ɖe eŋu la ŋkume
”
esi yudatɔwo tso yerusalem va afii la, meyɔ ʋɔnua eye mena wokplɔ paulo va ʋɔnuae
esi enutsolawo tsi tre be woaƒo nu la wometsɔ nya sesẽ aɖeke ɖe eŋu, abe ale si mebui ene o
ke boŋ nyaʋiʋli aɖewo tso woƒe subɔsubɔ kple ame aɖe si woyɔna be yesu, ame si ku gake paulo ya gale gbɔgblɔm be ele agbe kokoko la ŋu
esi mese woƒe nyawo la, metɔtɔ ŋutɔ, elabena nyemenya ale si madrɔ̃ nya sia ƒomevi o
mebia paulo be alɔ̃ be woadrɔ̃ nya sia le yerusalem hã?
gake paulo gbe gblɔ be yedi be kaisaro gã la ŋutɔ nadrɔ̃ ʋɔnu ye
le esia ta megana be woagbugbɔe ayi gaxɔ me va se ɖe esime mate ŋu aɖoe ɖe kaisaro gbɔ
”
agripa gblɔ na festo be, “nye ŋutɔ medi be mabia gbe paulo ase eƒe numegbe
” festo do ŋugbe nɛ be, “etsɔ ãse eƒe numegbe
”
le ŋkeke evea gbe tututu la, agripa kple benis va do ɖe ʋɔnudrɔ̃ƒea le bubu kple atsyɔ̃ɖoɖo gã me
asrafowo kple dumegãwo hã nɔ wo ŋu
esi woɖi anyi vɔ la, festo na wokplɔ paulo va wo ŋkumee
festo ƒo nu na ƒuƒoƒea be, “fiagã agripa kple ame siwo katã ƒo ƒu ɖe afii, ame si le mia dome lae nye ame si yudatɔ siwo le du sia me kple yerusalem siaa, di be woatso kufia na
ke le nye nukpɔkpɔ nu la, mewɔ naneke si dze na ku o
ke esi eya ŋutɔ bia be kaisaro ŋutɔ nadrɔ̃ ʋɔnu ye ta la, wɔna aɖeke megale ŋunye wu be maɖoe ɖe kaisaro gbɔ le roma o
gake hã la, nyemenya nya ka tututu maŋlɔ ɖo ɖe fiagã la abe nutsotso le eŋu ene o, elabena wometsɔ nya gobi aɖeke ɖe eŋu o
eya ta mekplɔe vɛ na mi katã, vevitɔ wò fia agripa be nãbia gbee eye to esia me makpɔ nane aŋlɔ tso eŋu
elabena susu mele eme be woaɖo gamenɔla aɖe ɖe kaisaro be wòadrɔ̃ ʋɔnui le esime wometɔ asi nutsotso aɖeke dzi tso eŋu o
”
fia agripa gblɔ na paulo be, “meɖe mɔ na wò be nãɖe ɖokuiwò nu mase
” ale paulo gaɖe eɖokui nu gblɔ be,
“fiagã agripa, enye dzidzɔ kple bubu gã aɖe nam be mekpɔ mɔnu sia be maƒo nu le nye agbenɔnɔ ŋu na wò,
elabena ènya nu tso yudatɔwo ƒe sewo kple kɔnuwo ŋu tsitotsito
azɔ meɖe kuku na wò be, nãgbɔ dzi ɖi aɖo tom
ele nyanya me na yudatɔwo katã be, wohem tso ɖevime abe yudatɔ akuakua ene, le nye dedu tarso kple yerusalem, eye menɔ agbe ɖe sewo kple kɔnuwo nu pɛpɛpɛ ƒe geɖewo
ne woato nyateƒe la, yudatɔwo alɔ̃ ɖe edzi be menɔ agbe abe farisitɔ adodoe ene eye mewɔ ɖe yudatɔwo ƒe sewo kple kɔnuwo dzi pɛpɛpɛ ɣesiaɣi
ke nu bubu sã tae wotsɔ nya ɖe ŋunye fifia, eyae nye be mele mɔ kpɔm be mawu awɔ eƒe ŋugbe si wòdo na mía tɔgbuitɔgbuiwo la dzi
nu sia ke ko israelviwo ƒe to wuieveawo katã hã le mɔ kpɔm na, hele kutri kum le subɔsubɔ wɔm zã kple keli gbe sia gbe ɖe eta
gake fiagã, le nye ya gome la, wobe enye nu vɔ̃ mewɔ
ke medi be mabia be, nu vɔ̃ wònye be ame naxɔe se be ame siwo ku la agatsi tre hã? ewɔ nuku na wò be mawu agafɔ ame kukuwo ɖe agbea?
tsã la, mexɔe se be enye nye dɔdeasi be mawɔ funyafunya tsyowo ƒomevi ame siwo nye yesu nazaretitɔ la yomenɔlawo
le esia ta la mexɔ ŋusẽ tso osɔfogã gbɔ eye melé xɔsetɔ geɖewo de gaxɔ me le yerusalem
gawu la, ne wotso kufia na wo dometɔ aɖe la, medaa asi ɖe nuwɔna sia dzi blibo
mewɔ funyafunya ƒomevi geɖewo kristotɔ siawo kple susu be woaƒo fi ade yesu ƒe ŋkɔ
melé fu ame siawo ale gbegbe be, metia wo yome yia du siwo le anyigba bubuwo dzi gɔ̃ hã me
be malé wo ta la, megaxɔ ŋusẽnagbalẽ le tatɔwo gbɔ eye medze mɔ yina damasko
esi míenɔ mɔa dzi yina anɔ abe ŋdɔ ga wuieve me lɔƒo ene la, keklẽ gã aɖe klẽ ɖe mí kple ŋunyemewo dzi
mí katã míedze anyi
enumake mese ame aɖe wònɔ nu ƒom nam le hebrigbe me be, ‘saulo, saulo, nu ka ta nèle yonyeme tim? wò ŋutɔ ɖokuiwò, ko nèle nuvevi wɔmii
’
mebia be, ‘meɖe kuku, wò ame kae le nu ƒom?’ aƒetɔ la ɖo eŋu be, ‘nyee nye yesu, ame si yome tim nèle
tsi tre, elabena metia wò be nãnye nye subɔla kple nye ɖaseɖila
yi nãɖe gbeƒã wò nuteƒekpɔkpɔ sia kple bubu siwo gbɔna la fia xexea me katã
makpɔ tawò eye maɖe wò tso wò ŋutɔ wò amewo kple trɔ̃subɔlawo hã sime
le nyateƒe me la, maɖo wò ɖe trɔ̃subɔlawo dome be nãgblɔ nyanyui la na wo, be woƒe ŋkuwo naʋu eye woatrɔ le abosam ƒe viviti la gbɔ ava
mawu ƒe kekeli la me, bena woatsɔ woƒe nu vɔ̃wo ake wo eye woaxɔ mawu ƒe domenyinu si li na ame siwo katã ŋuti kɔ eye wodza le xɔse me
’
eya ta, fia agripa, nye hã mewɔ ɖe ŋutega si tso dziƒo la ƒe ɖoɖo dzi
gbã la, megblɔ nyanyui la na ame siwo le damasko eye tso afi ma la meva yerusalem kple yuda nutowo me
emegbe la, meyi trɔ̃subɔlawo dome eye megblɔ na wo be woadzudzɔ nu vɔ̃ wɔwɔ, atrɔ ɖe mawu ŋu eye woana woƒe nu nyui wɔwɔ nafia be wotrɔ zu ame yeyewo vavã
esia tae yudatɔwo va lém le gbedoxɔ la me be yewoawum gɔ̃ hã hafi
ke mawu ve nunye ale megale agbe egbe be magblɔ nya sia na ame sia ame ƒomevi, ame gblɔewo kple bubumewo siaa
nya si megblɔna la koe nye esi nyagblɔɖilawo kple mose gblɔ be, ‘woawɔ funyafunya mesia la, eyae anye ame gbãtɔ si afɔ tso ame kukuwo dome eye wòahe kekeli vɛ na yudatɔwo kple trɔ̃subɔlawo siaa
’”
esi festo se nya sia ko la, edo ɣli ɖe paulo ta sesĩe be, “paulo, wò tagbɔ le gbegblẽm; wò agbalẽsɔsrɔ̃ fũu na wò tagbɔ flu
”
paulo ɖo eŋu be, “bubume festo, nye tagbɔ meflu o, ke boŋ nya siwo megblɔ la nye nyateƒe matrɔmatrɔ sɔŋ ko
fia agripa ŋutɔ hã nya nu le nu siawo ŋu
meka ɖe edzi be fia agripa se nya siawo katã kpɔ elabena wonye nu siwo dzɔ le gaglãgbe eye womele ɣaɣla ɖe ame aɖeke o
fia agripa, mènya be èxɔ nyagblɔɖilawo ƒe nyawo dzi se; alo mele eme nenema oa?”
agripa xɔ nya la le paulo nu gblɔ be, “ đe nèbu be nya sue si nègblɔ le afii lae ana be mazu kristotɔ zi ɖekaa?”
paulo ɖo eŋu be, “anye nye didi vevie be, togbɔ be nye nyawo meɖi naneke o hã la, wò kple ame sia ame si le afii la miatrɔ zu kristotɔwo abe ale si menyee ene ke menye to fukpekpe me abe ale si mele ekpem la ene o
”
le nya siawo megbe la, fia agripa kple gɔvina gã festo kpakple benis kple wo ŋumewo katã tso hedzo
emegbe esi wonɔ nya la me dzrom kpɔ le wo ɖokuiwo me la, wokpɔe dze sii be, le nyateƒe me la, paulo mewɔ naneke si dze na ku alo gamenɔnɔ gɔ̃ hã o
ale agripa gblɔ na festo be, “ne menye ɖe paulo tsɔ eƒe nya la de kaisaro si o la anye ne ele be woaɖe asi le eŋu hafi
”
mlɔeba la wowɔ dzadzraɖo vɔ be míadze mɔ ayi roma kple meli
wotsɔ paulo kple gamenɔla bubu aɖewo de asi na yulio, si nye kaisaro ƒe asrafowo ƒe amegã ɖeka be wòakplɔ wo ayii dedie
míeɖo meli aɖe si tso adramitio eye wòyina tɔtɔ ge ɖe terki du geɖewo me la hedze mɔ
helatɔ aɖe tso tesalonika si woyɔna be aristarko la hã nɔ ʋua me kpli mí
le ŋkeke evea gbe la, míeva ɖo sidɔn
asrafoawo ƒe amegã, yulio, nyo dɔme na paulo ale be wòɖe mɔ nɛ wòɖi tsa de dua me ɖakpɔ xɔlɔ̃awo ɖa eye wodi eƒe nu hiahiã aɖewo nɛ
esi míegadze mɔ tso afi ma tete ko la, ya sesẽ aɖe ƒo va kpe mí eye esia wɔe be míete ŋu zɔ mɔ to afi si wòle be míato o ke boŋ míeto kipro ƒukpo la ƒe dzigbe gome
esia gɔmee nye be míeto ƒukpo la kple anyigba la ŋutɔ dome ale be yaa megaɖe fu na mí o
míeto kilikia kple pamfilia ŋu eye míeva ɖi go ɖe mira le likia nutome
le afi sia la míaƒe kplɔla la kpɔ egipte tɔdziʋu aɖe si tso aleksandria yina italia eye míeɖoe
míenɔ tsia dzi eye míekpe fu ŋkeke geɖewo hafi va ɖo knido gbɔ lɔƒo
ya nɔ ƒoƒom sesĩe ale gbegbe be ɖe ko míegbɔ eme tso salmon ʋudzeƒea ŋu heyi kreta
míenɔ ahom gã sia me wònɔ fu ɖem na mí alea heto anyigbeƒuta ɖɔɖɔɖɔ va ɖo teƒe aɖe si woyɔna be ʋudzeƒe nyui la
teƒe sia te ɖe lasea dua ŋu
míenɔ afi sia ŋkeke geɖewo
le ɣeyiɣi siawo me la, ƒudzimɔzɔzɔ yi didiƒewo menɔ bɔbɔe o elabena ƒea wu enu vɔ eye ɣeyiɣi sia mee ahom sesẽwo tuna le ƒu dzi
paulo kpɔe dze sii alea ale wòyɔ tɔdziʋua kulawo hegblɔ na wo be,
“amegãwo, edze nam abe ne míeyi míaƒe mɔzɔzɔ sia dzi fifia la, nya aɖe ava dzɔ ɖe mía dzi ene
đewohĩ ʋua anyrɔ eye míaƒe agbawo abu, amewo axɔ abi eye ame aɖewo aku gɔ̃ hã
”
ke asrafowo, ame siwo ƒe kpɔkplɔ te gamenɔlawo nɔ la, meɖo to paulo o ke boŋ wose tɔdziʋua kulawo ƒe amegã ƒe aɖaŋu boŋ
eye esi wonye be ʋudzeƒe nyui sia hã menyo tututu be woanɔ le vuvɔŋɔli me o ta la, tɔdziʋua me nɔla geɖewo lɔ̃ ɖe edzi be yewoadze agbagba ayi ŋgɔ aɖo foenike be yewoatsi afi ma le vuvɔŋɔli la me
foenike ʋudzeƒe sia ka ɖe eme wu
ʋudzeƒe nyui la sã elabena etrɔ mo de dzigbeɣetodoƒe kple anyigbeɣetoɖoƒe
le ɣemaɣi me tututu la, ya aɖe nɔ ƒoƒom tso anyigbe gome, eye wòdze abe enyo be míadze mɔ ene eya ta wodo abalawo eye míedze mɔ henɔ goŋu tom to kreta ŋkume kekeake
sẽ ko la yame trɔ zi ɖeka eye ahom sesẽ aɖe si woyɔna be dzigbeɣetoɖoƒeya ƒo kpe mí tso ƒukpo la dzi
ahom la lɔ ʋua ɖe nu ale be ʋua kulawo ɖe asi le eŋu nɛ eye wòkplɔ mí dzoe
mlɔeba la, mieto ƒukpo sue aɖe si woyɔna be kauda la godo eye to agbagbadzedze geɖe me la wohe tɔdziʋu sue si wotsi kae ɖe ʋu si míeɖo ŋu la
eye wobla tsɔdziʋu la sesĩe be wòagaʋanya alo anɔ ʋuʋum o
tɔdziʋua kulawo nɔ vɔvɔ̃m be míaƒe ʋua ava ɖo ba alo asi ke le afrika ƒe ƒuta eya ta woɖiɖi abalawo ale ya kɔ mí ɖe nu heyii
le ŋufɔke esi ahom la nu ganɔ sesẽm ɖe edzi la ʋua kulawo fɔ agbawo ƒu gbe ɖe ƒua me
le ŋkeke etɔ̃a gbe la wofɔ dɔwɔnu siwo katã le ʋua me la hã ƒu gbe ɖe ƒua me
ahom la nu gasẽ ɖe edzi hena ŋkeke geɖewo eye míete ŋu kpɔ ɣe alo ɣletiviwo le dziŋgɔlĩ me gɔ̃ hã o
esia na be míebu mɔkpɔkpɔ keŋkeŋ
anɔ abe ŋkeke nanewo nye esi ene ame aɖeke meɖu naneke o, ke mlɔeba la, paulo yɔ ʋua me nɔlawo ƒo ƒu eye wògblɔ na wo be, “ne wònye ɖe miese nye gbe eye míetsi ʋudzeƒe nyui la, anye ne dzɔgbevɔ̃e sia mava mía dzi o
ke milé dzi ɖe ƒo elabena togbɔ be tɔdziʋua anyrɔ hã la, mía dometɔ aɖeke mele tsɔtsrɔ̃ ge o
elabena le zã si va yi me la, nye mawu si mesubɔna la ɖo eƒe dɔla ɖe gbɔnye wòva gblɔ nam be,
‘paulo, mègavɔ̃ o, elabena ãva ɖo kaisaro gbɔ dedie be wòadrɔ̃ ʋɔnu wò
gawu la, mawu se wò gbedodoɖa eya ta ame siwo katã le ʋua me kpli wo la atsi agbe
’
eya ta, nɔvinyewo, milé dzi ɖe ƒo, elabena mexɔ mawu dzi se nyuie eye menyae be nu si wògblɔ la ava eme tututu
”
ke ele na mí be míadze go ɖe ƒukpo aɖe dzi
tɔdziʋu la ƒe gbagbã le míaƒe ƒudzinɔnɔ ƒe ŋkeke wuienelia ƒe zãtitina lɔƒo esi ahom la ganɔ mía nyamam le adriaƒu me la, ʋua kulawo bu xaa be yewote ɖe anyigba aɖe ŋu
ale woda dzidzeka ɖe ƒua me, eye wokpɔ be tso ƒua dzi yi egɔme anɔ abe mita blaetɔ̃-vɔ-etɔ̃ ko ene
sẽ la, wogadae eye azɔ la wokpɔ be anɔ afɔ blaasieke pɛ ko
ʋua kulawo nyae be madidi hafi míava ɖi go o, ke esi wonɔ vɔvɔ̃m be ɖewohĩ míava ɖi go ɖe agakpewo dome ta la woda seke ene ɖe ʋua megbe henɔ agu ƒe dzedze lalam
ʋua kula aɖewo wɔ ɖoɖo be yewoasi le tɔdziʋua me ale woɖiɖi tɔdziʋu sue la ɖe tsia dzi abe seke da ge woyina ene
ke paulo gblɔ na asrafoawo kple woƒe amegã bena, “mía tɔwo, ne mia dometɔ aɖe dzo le tɔdziʋua me la, matsi agbe o
”
ale asrafoawo lã ka si wosa ɖe tɔdziʋu sue la ŋu be wòge dze tsia dzi
le fɔŋli me la, paulo gblɔ na ameawo be, “mía tɔwo, kwasiɖa eve sɔŋ enye esi ame aɖeke meɖu naneke o
eya ta meɖe kuku na mi, miɖe dzi ɖi ne miaɖu nu elabena naneke mele dzɔdzɔ ge ɖe mía dometɔ aɖeke dzi o
”
azɔ paulo ŋutɔ tsɔ abolo aɖe eye esi wòdo gbe ɖa alo da akpe ɖe eta vɔ la, eka ɖe heɖu
nu sia do ŋusẽ ʋua me nɔlawo katã ale be ame sia ame di nane de nu me azɔ
ʋua me nɔlawo katã ƒe xexlẽme anɔ ame alafa eve blaadre-vɔ-ade
esi woɖu nu ɖi ƒo vɔ la, wolɔ bli kotoku mamlɛawo katã ƒu gbe ɖe ƒua me be ʋua nanɔ wodzoe ale be wòaganyrɔ o
esi ŋu ke la, womekpɔ anyigba dze si o elabena afu do gake wokpɔ ƒuta ƒe afi aɖe ɖaa
esia na be wonɔ tame bum be ɖe yewoate ŋu ato agakpeawo dome ava do ɖe go ŋu dedie hã
mlɔeba la, woɖoe be yewoatee akpɔ, ale wolã sekeawo hegblẽ wo ɖe ƒua me, wotu kuɖɔkawo hã eye wodo abala heɖo ta gota
ke dzɔgbevɔ̃etɔe la, tɔdziʋua si ke
eƒe ŋgɔgbe lɔƒo tsi teƒe ɖeka ale be ahom la hã nɔ eƒe megbe lɔƒo kakam
esi wòdzɔ alea ko la, asrafoawo gblɔ na woƒe amegã be wòaɖe mɔ na yewo yewoawu gamemɔlawo katã ale be wo dometɔ aɖeke nagadzo dze ƒua me aƒu tsi asi dzo le yewo gbɔ o
ke le esi woƒe amegã yulio di be yeaɖe paulo ƒe agbe ta la, melɔ̃ ɖe woƒe susu si wodo ɖa la dzi o
ke boŋ eɖe gbe be ame siwo nya tsiƒuƒu la nadze agbagba aƒu tsi ayi gota
ke ame mamlɛawo dometɔ aɖewo nanɔ ʋuƒowo dzi eye bubuwo hã nanɔ ʋua ƒe kakɛwo dzi ayi gota
ale ame sia ame dze agbagba alea ɖo gota dedie
emegbe la, míeva nya be ƒukpo si woyɔna be mɔlta la dzie míeva do ɖo
ƒukpoa dzi tɔwo xɔ mí nyuie ŋutɔ
esi tsi nɔ dzadzam eye vuvɔ nɔ wɔwɔm ta la, wodo dzo gã aɖe na mí be míaƒu
esi paulo fɔ nake wuwului aɖewo be yeade dzoa me ko la, da vɔ̃ɖi aɖe do tso nake la me, le dzo xɔxɔa ta, eye wòbla ɖe paulo ƒe alɔnu
nu sia wɔ nuku eye wòdo vɔvɔ̃ na ame siwo nɔ afi ma ŋutɔ ale wogblɔ na wo nɔewo be, “ame sia la, hlɔ̃dola vɔ̃ɖi aɖee wònye
togbɔ be metsi ƒu me ku o hã la, mawu ƒe hlɔ̃biabia melɔ̃ be wòatsi agbe o
”
ke paulo ʋuʋu da la le alɔnu ɖe dzobiabia me eye naneke mewɔe o
ameawo nɔ mɔ kpɔm be paulo ƒe abɔ ate eye wòadze anyi aku, ke esi wolala ʋuu nya aɖeke medzɔ ɖe edzi o la, wotrɔ woƒe susuwo hegblɔ be paulo la mawu aɖe koko wòanye
ƒukpo sia ƒe gɔvina ŋkɔe nye publio, ame sia ƒe anyigba kple aƒe te ɖe ƒuta, afi si míeva ɖi go ɖo
publio xɔ mí ɖe eya ŋutɔ ƒe aƒe me, hekpɔ mía dzi nyuie ŋkeke etɔ̃ sɔŋ
publio fofo ƒe lãme menɔ kɔkɔm tututu o, elabena asrã kple kpeta nɔ fu ɖem nɛ
paulo yi egbɔ hedo gbe ɖa heda asi ɖe edzi ale be eƒe lãme sẽ
enumake dɔléla siwo katã nɔ teƒea la, va paulo gbɔ eye wòda gbe le wo katã ŋu
dzi dzɔ ƒukpoa dzi tɔwo ŋutɔ ale wotsɔ nunana ƒomevi geɖewo vɛ na mí, eye esi ɣeyiɣi de na mí be míadzo la, wodo agba na míaƒe tɔdziʋu la nyuie ŋutɔ kple nu siwo katã ava hiã mí le míaƒe mɔzɔzɔa me
míenɔ mɔlta ƒukpo dzi ɣleti etɔ̃ hafi gadze mɔ
míeɖo tɔdziʋu aɖe si woyɔna be “venɔviwo” si tso aleksandria eye wòva tsi ƒukpoa dzi le vuvɔŋɔli la
teƒe gbãtɔ si míetɔ ɖo lae nye sirakusa eye míenɔ afi ma ŋkeke etɔ̃
tso sirakusa la, mieƒo xlã heyi regio, eye tso afi ma la ya aɖe ƒo mí tso anyigbe gome ale be le ŋkeke evea gbe la míeva ɖo puteoli, afi si míedo go xɔsetɔ aɖewo le
xɔsetɔ siawo di tso mía si vevie be míanɔ yewo gbɔ vie ale míelɔ̃, nɔ wo gbɔ ŋkeke adre
tso puteoli la, míeɖo ta roma
esi xɔsetɔ siwo le roma la se be míegbɔna la wo dometɔ aɖewo va kpe mí le keke teƒe si woyɔna be apioforo eye wòdidi tso roma gbɔ abe kilometa blaenyi sɔŋ ene
ame bubuwo hã va kpe mí le afi si woyɔna be “amedzrodzeƒe etɔ̃awo
” teƒe sia hã didi tso roma gbɔ abe kilometa bladre ene
esi paulo kpɔ xɔsetɔ siawo la, dzi dzɔe ŋutɔ; dzi ɖo eƒo eye wòda akpe na mawu
esi míeva ɖo roma la, asrafowo ƒe amegã si ƒe kpɔkplɔ te paulo nɔ la ɖe mɔ na paulo be ate ŋu adze afi sia afi si eya ŋutɔ lɔ̃
ke woɖe asrafo aɖe ɖe eŋu be wòadzɔ eŋu ɣesiaɣi
le ŋkeke etɔ̃agbe la, paulo yɔ yudatɔ siwo le roma dua me la ƒo ƒu eye wòƒo nu na wo gblɔ be, “nɔvinyewo, edzɔ dzi nam be meva ɖo mia gbɔ le afii
medi be mianya be togbɔ be nyemewɔ naneke o eye nyemeda le kɔnyinyi aɖeke dzi o hã la, yudatɔ siwo le yerusalem la lém eye wotsɔm de asi na roma dziɖuɖua ƒe ame dɔdɔ siwo le yerusalem, be woadrɔ̃ ʋɔnum
esi míeyi ʋɔnua la, roma dziɖuɖu ƒe ame dɔdɔwo mekpɔ vodada aɖeke le ŋunye o, eya ta wodi be yewoaɖe asi le ŋunye elabena wokpɔ be nyemedze na ku abe ale si yudatɔwo ƒe amegãwo dii ene o
ke esi mekpɔ be yudatɔwo mekpɔ dzidzɔ le ale si wodrɔ̃ ʋɔnua ŋu o, eye wotsi tre ɖe nyametsotsoa ŋu vevie ta la, nye hã megblɔ na ʋɔnua be metsɔ nye nya de asi na kaisaro le roma be wòadrɔ̃ ʋɔnum
nu si ta meyɔ mi va afii egbeae nye be míadze si mía nɔewo eye be mana mianya nu si tututu ta wolém de game ɖo
esiae nye be mexɔ se tso nye dzi me ke be, mesia si mía tɔgbuiwo nɔ mɔ kpɔm na la va mía dome
”
ameawo ɖo eŋu na paulo be, “míawo la ame aɖeke megagblɔ wò nya aɖeke na mí kpɔ loo alo ŋlɔ agbalẽ ɖo ɖe mí tso yudea le ŋuwò kpɔ o
nɔvi kristotɔ siwo tso yerusalem va hã dometɔ aɖeke megblɔ nya aɖeke na mí tso ŋuwò kpɔ o
ke míadi be nãɖe wò xɔse la me na mí nyuie elabena nu si míenya koe nye be, ame aɖeke media kristotɔwo ƒe nya le teƒe aɖeke o
”
ale woɖo ŋkeke bubu na takpekpe eye esi ŋkekea ɖo la, ame geɖewo va ƒo ƒu ɖe paulo ƒeme
paulo ɖe mawunya me na wo tsitotsito, le mawufiaɖuƒe la kple yesu kristo ŋu
wonɔ takpekpea me tso ŋdi va se ɖe fiẽ ke
paulo ƒe nyawo sɔ tome na ame aɖewo eye wotrɔ zu kristotɔwo; ke mewɔ naneke kura le ame aɖewo hã ŋu o
wodzro nyawo me le wo ɖokuiwo me ʋuu hafi kaka dzo
ke nya si tsi tome na wo eye wòɖe fu na wo dometɔ geɖewo lae nye esi paulo gblɔ na wo be, “gbɔgbɔ kɔkɔe la ƒe nya si wogblɔ to nyagblɔɖila yesaya dzi la le eme tututu be,
‘migblɔ na yudatɔwo be, miaƒe towo ase nyawo gake miase wo gɔme o
’
elabena miaƒe dziwo ku atri, miaƒe towo ku, eye miaƒe susuwo me meʋu be miase nu gɔme o
le nyateƒe me la, menye miaƒe didi wònye be miakpɔ nu, ase nu gɔme eye miatrɔ ɖe ŋunye be mada gbe le mia ŋu o
”
eya ta medi be mianya be mawu ƒe ɖeɖedɔ sia ɖo trɔ̃subɔlawo gbɔ eye woaɖo toe
esi wògblɔ esia la yudatɔwo dzo eye nyahehe geɖe ɖo wo dome
ke paulo nɔ afi ma ƒe eve sɔŋ le xɔ si ta wòxe fe ɖo la me, eye ame geɖewo va nɔ ekpɔm ɖa le eƒe aƒeme
enɔ gbeƒã ɖem mawufiaɖuƒe la nɔ nu fiam le aƒetɔ yesu kristo ŋuti dzideƒotɔe eye ame aɖeke mexea mɔ nɛ le esiawo katã wɔwɔ me o
xɔ̃nye lɔlɔ̃awo le roma
agbalẽ sia tso paulo, yesu kristo ƒe kluvi, ame si wotia be wòanye mawunyadɔgbedela eye wodɔe ɖa be wòaɖe gbeƒã mawu ƒe nyanyui la, gbɔ
mawu ƒe nyagblɔɖilawo do nyanyui sia ŋugbe xoxoxo le nubabla xoxoa me
enye nyanyui tso via, yesu kristo, míaƒe aƒetɔ, ame si va xexeame abe amegbetɔ ene eye wodzii ɖe fia david ƒe fiaƒomea me la ŋu
esi wofɔe ɖe tsitre tso ame kukuwo dome la, wofia be eyae nye mawu vi ŋusẽtɔ la eye mawu ŋutɔ ƒe nɔnɔme kɔkɔe la nɔ eme
azɔ la, to kristo me la, wokɔ mawu ƒe dɔmenyo ɖe mí nu vɔ̃ wɔla madzemadzewo dzi, eye azɔ la ele mía dɔm ɖe xexeame godoo be míagblɔ nu gã siwo mawu wɔ na xexeame la na amewo katã le afi sia afi, ale be woawo hã naxɔ edzi ase eye woaɖo toe
eye miawo hã miele ame siwo woyɔ be woanye yesu kristo tɔwo la dome
ŋutifafa kple amenuveve tso mawu, mía fofo kple aƒetɔ yesu kristo gbɔ na mi katã le roma, ame siwo mawu lɔ̃ eye wòyɔ mi be miazu ame kɔkɔewo
mina magblɔe na mi gbã be teƒe ɖe sia ɖe si meyi la, mesea amewo nɔa nu ƒom tso mia ŋu, elabena amewo le nu nyam le xexeame godo tso miaƒe xɔse ŋu
medaa akpe na mawu to yesu kristo dzi le ɖaseɖiɖi nyui sia sese ta eye megadaa akpe ɖe mia dometɔ ɖe sia ɖe ta
mawu nya ale si medoa gbe ɖa enuenu ɖe mia tae
metsɔa miawo kple miaƒe hiahiãwo yia gbedodoɖa me zã kple keli na ame si mesubɔna kple nye ŋusẽ katã, eye megblɔa nyanyui la tsoa via ŋu na ame bubuwo
nu siwo mebiana to gbedodoɖa me la dometɔ ɖekae nye be makpɔ mɔnu, ne mawu lɔ̃ la, mava kpɔ mi ɖa mlɔeba la, eye ne adze edzi la, mazɔ mɔ la dedie
mele didim vevie be mava kpɔ mi ɖa ale be matsɔ gbɔgbɔmenunana aɖe si ado ŋusẽ mi la ana mi,
hekpe ɖe esia ŋu be nye kple miawo siaa míado ŋusẽ mía nɔewo ƒe xɔse
nɔvinye lɔlɔ̃awo, medi be mianya be meɖoe zi geɖe be mava kpɔ mi ɖa ale be mate ŋu awɔ dɔ le mia dome eye makpɔ kutsetse nyui siwo ado tso eme abe ale si mewɔ le trɔ̃subɔlawo ƒe ha bubuwo me ene
gake esia mete ŋu dze edzi o,
elabena menyi fe le ame sia ame si, ŋkuʋuʋutɔwo kple ŋkumaʋumaʋutɔwo, ame siwo wohe kple ame siwo womehe o siaa si
eya ta ne mate ŋui ko la, mele klalo be mava miawo hã gbɔ le roma be magblɔ mawu ƒe nyanyui la na mi
elabena nyanyui si tso kristo ŋuti mekpea ŋu nam o
eyae nye mawu ƒe mɔ si ŋu ŋusẽ le si dzi mawu ato akplɔ ame siwo xɔ edzi se la ayi dziƒo
gbã la, wogblɔ nya siawo na yudatɔwo ɖeɖe ko, ke azɔ la wole ame sia ame yɔm be wòava mawu gbɔ to mɔ ma ke dzi
nyanyui sia le gbɔgblɔm na mí be mawu dzraa mí ɖo hena dziƒoyiyi eye wònaa míawo kple mawu dome kɔna, ne míexɔ kristo dzi se be aɖe mí
xɔsee wɔa nu sia tso gɔmedzedzea va se ɖe nuwuwu
abe ale si ŋɔŋlɔ kɔkɔe la gblɔe ene la, “ame si akpɔ agbe la, akpɔe ato mawudzixɔse me
”
woɖe mawu ƒe dziku ɖe go tso dziƒo ɖe amegbetɔ ƒe mawumavɔ̃mavɔ̃ kple vɔ̃ɖinyenye katã ŋu, ame siwo tea nyateƒe la ɖe to, to woƒe vɔ̃ɖinyenye me
elabena nu si wòle be woanya tso mawu ŋu me kɔ na wo keŋ, elabena mawu kɔ eme na wo
elabena tso xexeame ƒe gɔmedzedzea me mawu ƒe nɔnɔme siwo womekpɔa kple ŋku o, esiwo nye eƒe ŋusẽ mavɔ kple eƒe mawunyenye me kɔ na wo ƒãa
wose esia gɔme to eƒe nuwɔwɔwo me, be taflatsedodo naganɔ ame aɖeke si o
togbɔ be wonya mawu hã la, womesubɔnɛ alo daa akpa nɛ abe mawu ene o ke boŋ woƒe tamesusuwo zu nu dzodzro eye woƒe dzi manyanu la me do viviti
togbɔ be wobu be yewonye nunyalawo hã la, wonye bometsilawo boŋ,
elabena wotsɔ mawu makumaku la ƒe ŋutikɔkɔe ɖɔ li aklamakpakpɛwo be wòanɔ abe amegbetɔ, dziƒoxeviwo kple lã afɔenewo kpakple nutatawo tɔ ene
eya ta, le woƒe dzi vɔ̃ɖiwo ƒe didi nu la, mawu tsɔ wo de asi na ahasiwɔwɔ ƒe makɔmakɔnyenye be woado ŋunyɔ woƒe ŋutilãwo kple wo nɔewo
wotsɔ mawu ƒe nyateƒe la ɖɔ li aʋatsoe; wosubɔa eye wodea ta agu na nuwɔwɔwo wu wo wɔla, ame si wòle be woakafu tegbetegbe
amen
le esia ta mawu tsɔ wo de asi na dzodzro vɔ̃wo; woƒe nyɔnuwo gɔ̃ hã tsɔ nu siwo menye dzɔdzɔmenuwo o la, ɖɔ li dzɔdzɔmenuwoe le gbɔdɔdɔnyawo gome
nenema ke woƒe ŋutsuwo hã ɖe asi le dzɔdzɔme ƒe kadodo si le ŋutsu kple nyɔnu dome ŋu eye woƒe lãme fiena ɖe wo nɔewo ŋu
ale ŋutsu wɔa ŋunyɔnu kple ŋutsu bubuwo
ale woxɔ woƒe ŋukpenanuwo ƒe fetu ɖe woƒe ŋutilã me
gawu la, esi wosusui be mehiã be woalé sidzedze mawu me ɖe asi o ta la, mawu ɖe asi le woƒe susu ŋu na bometsitsi be woawɔ nu si mele be woawɔ o
ale wo ameawo me yɔ fũu kple vɔ̃ɖinyenye ɖe sia ɖe ƒomevi, nu tovo wɔwɔ, ŋukeklẽ kple gbɔ̃ɖiɖi ame ɖokui
nenema ke ŋuʋaʋã, hlɔ̃dodo, dzrewɔwɔ, beble kple vɔ̃ediname hã yɔ wo me fũu
wonye ameŋunyagblɔlawo,
ameŋugblẽlawo, ame siwo léa mawu ɖe ke me, amemabulawo, dadalawo, adegbe ƒuƒlu ƒolawo, ame siwo toa nu gbegblẽ yeyewo wɔwɔ vanɛ, ame siwo meɖoa to wo dzilawo o
wonye numanyalawo, dzimaxɔsetɔwo, nublanuimakpɔlawo kple tamesesẽtɔwo
togbɔ be wonya nu le mawu ƒe sedede dzɔdzɔe la ŋu be ame siwo wɔa nenema nu siawo tɔgbi dze na ku hã la, womeyia nu siawo wɔwɔ dzi ɖeɖe ko o ke boŋ woda asi ɖe ame siwo wɔnɛ hã tɔ dzi
mianɔ biabia be, “ame vɔ̃ɖi kawo ŋue mele nu ƒom le?” milala vie
miawo hã miele abe woawo ke ene
ne miele gbɔgblɔm be wonye ame vɔ̃ɖiwo eye ele be woahe to na wo la, miele nya siawo ke gblɔm tso miawo ŋutɔ hã ŋu, elabena miewɔa nu vɔ̃ɖi siawo ke
míenya be mawu ahe to na ame sia ame si wɔa nu siawo tɔgbi le eƒe dzɔdzɔenyenye ta
đe miele bubum bena mawu adrɔ̃ ʋɔnu abu fɔ ame aɖewo le nu siawo wɔwɔ ta ke wòagbe ʋɔnudɔdrɔ̃ miawo ne miewɔ nu mawo kea?
đe mienya ale si gbegbe wògbɔa dzi ɖi na mi oa? alo ɖe mietsɔ ɖeke le eme oa? đe miekpɔe be egbɔ dzi ɖi ɣeyiɣi siawo katã eye mehe to na mi o ale be yeana ɣeyiɣi mi miatrɔ dzime oa? eƒe dɔmenyo ƒe taɖodzinue nye wòana miatrɔ dzime
gake, gbeɖe, miegbe toɖoɖo
ale miele tohehe sesẽ dzram ɖo na mia ɖokuiwo le miaƒe gbegbe be yewomaɖe asi le yewoƒe nu vɔ̃wo ŋu o ta; elabena ŋkeke aɖe gbɔna, gbe si gbe mawu anye ʋɔnudrɔ̃la dzɔdzɔe na xexeame katã
atsɔ nu sia nu si dze na ame sia ame le eƒe dɔwɔwɔ ta la anɛ
ana agbe mavɔ ame sia ame si wɔa eƒe lɔlɔ̃nu, eye wòdia ŋutikɔkɔe kple bubu kpakple agbe mavɔ si mawu nana
ke ahe to na ame siwo tsia tsitre ɖe eƒe nyateƒe la ŋu eye wowɔa nu vɔ̃
mawu atrɔ eƒe dɔmedzoe akɔ ɖe wo dzi
konyifafa kple fukpekpe anɔ anyi na yudatɔ kple trɔ̃subɔla siwo nɔa nu vɔ̃ wɔwɔ dzi la siaa sɔsɔe
ke ŋutikɔkɔe kple bubu kpakple ŋutifafa atso mawu gbɔ na ame sia ame si ɖoa toe, ne wonye yudatɔwo loo alo trɔ̃subɔlawo,
elabena mawu meɖea ame aɖeke le eme o
eya ta woahe to na ame siwo katã si se mele o la abe se manɔsitɔwo ene ne wowɔ nu vɔ̃, eye woadrɔ̃ ʋɔnu ame siwo le se la te abe setenɔlawo ene
elabena menye ame siwo sea se la, woe nye ame dzɔdzɔewo le mawu ƒe ŋkume o, ke boŋ ame siwo wɔa sea dzi lae woatso afia na abe ame dzɔdzɔewo ene
le nyateƒe me, ne trɔ̃subɔla siwo si se mele o, gake wowɔ nu ɖe dzɔdzɔme ƒe ɖoɖo nu eye wòsɔ kple se la la, ekema wozu se na wo ɖokuiwo,
elabena wofia be woŋlɔ se la ƒe nyawo ɖe woƒe dziwo me, woƒe dzitsinya hã ɖia ɖase eye woƒe tamesusu hã tsoa wo nu ɣeaɖewoɣi eye wòɖea wo nu ɣebubuɣi
gbe ɖeka aɖe gbɔna kokoko, gbe si gbe le mawu ƒe gbeɖeɖe nu la, yesu kristo adrɔ̃ ʋɔnu ame sia ame le nu siwo wòwɔ le adza me la ta eye wòadrɔ̃ ʋɔnu wo le woƒe susu ɣaɣlawo kple taɖodzinuwo ta
nu siawo katã nye mawu ƒe ɖoɖo triakɔ si mele gbeƒã ɖem la ƒe akpa aɖe
mi yudatɔwo miebu be yewo kple mawu dome li nyuie elabena mawu tsɔ eƒe sewo na mi
mieƒoa adegbe be yewoe nye mawu ƒe lɔlɔ̃tɔ veviwo
ẽ, mienya nu si dim wòle
mienya nyui tso vɔ̃ gbɔ eye mieda asi ɖe nyui dzi, elabena wofia eƒe sewo mi tso keke miaƒe ɖevime ke
mienya mawu gbɔ mɔ nyuie ale gbegbe be miate ŋu afia asii na ŋkuagbãtɔ gɔ̃ hã
miebua mia ɖokuiwo abe mɔfiakaɖiwo ene hena mɔfiafia ame siwo bu ɖe viviti me la be woaɖo ta mawu gbɔ
miebuna be yewoate ŋu afia mɔ numanyalawo eye yewoafia mawunya ɖeviwo gɔ̃ hã elabena mienya eƒe seawo nyuie eye nunya kple nyateƒe yɔ seawo me fũ
ẽ, miefiaa nu ame bubuwo, ekema nu ka ta miafia nu miawo ŋutɔ mia ɖokuiwo o? miegblɔna na amewo be womegafi fi o; ɖe miawo miefia fia?
miegblɔna be ahasiwɔwɔ nye nu vɔ̃; ɖe miawo ŋutɔ miewɔnɛa? miegblɔna be“migasubɔ legbawo o,” ke mietsɔ ga wòzu miaƒe mawu
miedana ɖe mawu ƒe seawo nyanya dzi ŋutɔ ke miedoa vlo mawu to seawo dzi dada me
nu sia tae ŋɔŋlɔ kɔkɔe la gblɔ be xexeame ɖua fewu le mawu ŋu le mia ta
asixɔxɔ aɖe le yudatɔnyenye ŋu ne miewɔ mawu ƒe seawo dzi
ke ne miewɔ seawo dzi o la, ekema mienyo wu trɔ̃subɔlawo le go aɖeke me o
eye ne trɔ̃subɔlawo wɔa mawu ƒe sewo dzi la, ɖe mawu matsɔ nu nyui kple bubu siwo wòɖo ɖi na yudatɔwo la ana trɔ̃subɔlawo o mahã?
trɔ̃subɔla mawo tɔ me anyo sãa wu mi yudatɔwo tɔ, evɔ mi yudatɔwo mienya nu geɖewo tso mawu ŋu eye eƒe ŋugbedodowo hã le mia si ke miewɔa eƒe sewo dzi o
elabena mienye yudatɔ akuakuawo le mia dzilawo ƒe yudatɔwo nyenye ɖeɖe ko ta loo alo le aʋatsotso si nye yudatɔwo ƒe kɔnyinyi ɖeɖe ko ta o
yudatɔ akuakuae nye ame sia ame si ƒe dzi le nyuie ɖe mawu ŋu
elabena mawu mele ame siwo lãa woƒe ŋutilã le aʋatsotso le ŋutilã me la dim o, ke ame siwo trɔ woƒe dziwo kple susuwo la dim wòle
ame sia ame si ƒe agbenɔnɔ me tɔtrɔ ma tɔgbi le la, axɔ eƒe kafukafu tso mawu gbɔ, ne mexɔe tso miawo gbɔ o gɔ̃ hã
ekema viɖe kae le yudatɔnyenye me? mɔnukpɔkpɔ tɔxɛ aɖe li na wo tso mawu gbɔa? viɖe aɖe le yudatɔwo ƒe aʋatsotso ƒe kɔnuwɔwɔ la mea?
ẽ, nu nyui geɖewo le yudatɔnyenye me
gbã la, mawu tsɔ eƒe sewo de asi na wo ale be woate ŋu anya eƒe lɔlɔ̃nu eye woawɔe
nyateƒee, wo dometɔ aɖewo mewɔ mawu ƒe gbe dzi o
ke ɖe woƒe ŋugbedodowo na mawu dzi mawɔmawɔ fia be mawu hã agbe eƒe ŋugbedodowo dzi wɔwɔ na woa?
gbeɖe o! togbɔ be ame sia ame nye aʋatsokala le xexeame hã la, mawu ya mele nenema o
èɖo ŋku nu si psalomowo ƒe agbalẽ gblɔ tso susu sia ŋu dzia? egblɔ be, togbɔ be amewo atsi tsitre ɖe mawu ƒe nyawo ŋu hã la, mawu ƒe nyawo anye nyateƒe kple nya dzɔdzɔe ɣesiaɣi
ame aɖewo gblɔna be, “míaƒe vodadawo ɖe mawu ŋu nye nu nyui elabena míaƒe nu vɔ̃wo ana amewo nadze si mawu ƒe nyonyo ne wokpɔ míaƒe gbegblẽ
ekema ɖe wònyo be wòahe to na mí le esime míaƒe nu vɔ̃wo nye kpekpeɖeŋu nɛa?” nenemae ame aɖewo gblɔna
mawu naxe mɔ na nya sia tɔgbiwo
ekema mawu ka tɔgbi wòanye ne wòaŋe aɖaba aƒu nu vɔ̃wo dzi? ale ke wòate ŋu abu fɔ ame aɖee?
mate ŋu adrɔ̃ ʋɔnum, abu fɔm abe nu vɔ̃ wɔla ene o, elabena nye nu vɔ̃ wɔwɔ he ŋutikɔkɔe vɛ nɛ to asifiafia vovototo si le eya ƒe nuteƒewɔwɔ kple nye nuteƒemawɔmawɔ dome la me
ne èkplɔ susu ma ɖo la, ãva ke ɖe susu sia ŋu
ale si míaƒe nu vɔ̃wo sɔ gbɔ ɖe edzi wu la, nenemae mawu lɔ̃a mí ɖe edzi wui! ele be woabu fɔ ame siwo gblɔa nya siawo tɔgbi
ke ame aɖewo gblɔna be nu siawo tɔgbie mefiana!
ekema ɖe mí yudatɔwo míenyo wu ame bubuawoa? ao, mele eme nenema kura o, elabena míeɖee fia xoxo be amewo katã nye nu vɔ̃ wɔlawo sɔsɔe, míeɖanye yudatɔwo loo alo míeɖanye trɔ̃subɔlawo o
abe ale si ŋɔŋlɔ kɔkɔe la gblɔe ene la, “ame aɖeke meli si nyo o, eye ame ɖeka aɖeke meli si ŋu nu vɔ̃ mele o
”
ame aɖeke mewɔ mawu ƒe sewo dzi pɛpɛpɛ kpɔ loo alo ɖo kplikpaa kpɔ be yeawɔ wo dzi gɔ̃ hã o
ame sia ame tra mɔ; ame sia ame wɔ nu vɔ̃
ame aɖeke mele afi aɖeke si lé nyuiwɔwɔ me ɖe asi o
ame ɖeka pɛ gɔ̃ hã meli o
woƒe nuƒoƒo nye nu vɔ̃ɖi kple ŋunyɔnu abe ʋeʋẽ si doa go tsoa yɔdo nuvowo me ene
aʋatsokaka yɔ aɖe dzi na wo
da si ƒomevi me aɖi vɔ̃tɔ le la ƒe aɖi nɔa nu sia nu si wogblɔna la me
điŋudodo kple dzrewɔwɔ yɔa nu me na wo
woɖea abla ɖe amewuwu ŋu eye woléa fu ame sia ame si tsia tsitre ɖe wo ŋu
afi sia afi si woyi la, wogblẽa konyifafa kple masɔmasɔ ɖe megbe,
eye womenya ale si woaɖe dzi ɖi eye woadzɔ dzi le mawu ƒe yayrawo ŋu kpɔ ha ɖe o
wometsɔ ɖeke le eme na mawu o eye wometsɔ ɖeke le nu si mawu bu tso wo ŋu la hã me o
ale mawu ƒe ʋɔnudɔdrɔ̃ asẽ na yudatɔwo elabena woawo ƒe dɔdeasie wònye be woakpɔ mawu ƒe seawo dzi le nu vɔ̃ siawo katã wɔwɔ teƒe
đokuinuɖenya aɖeke mele wo dometɔ aɖeke si o
le nyateƒe me la, xexeame katã ɖi fɔ le mawu ŋusẽkatãtɔ la ŋkume
miekpɔe azɔa? womate ŋu atso afia na ame aɖeke le mawu ƒe ŋkume le amea ƒe sedziwɔwɔ ta akpɔ o
elabena ale si míenya mawu ƒe seawo ɖe edzi wu la, nenema tututue eme kɔna na mí ɖe edzi wu be míele seawo dzi wɔm o
đe ko eƒe seawo nana míenyana be nu vɔ̃ wɔlawo míenye
ke azɔ la woɖe dzɔdzɔenyenye aɖe tso mawu gbɔ ɖe go si to vovo tso se la gbɔ
se la kple nyagblɔɖilawo ɖi ɖase le eŋuti
nenem dzɔdzɔenyenye sia si tso mawu gbɔ la vana to yesu kristo dzixɔse me, na ame siwo katã xɔ se
vovototo aɖeke meli o,
elabena wo katã wɔ nu vɔ̃, mawu ƒe ŋutikɔkɔe bu ɖe wo,
eye wotso afia na wo faa to eƒe amenuveve si va to kristo yesu ƒe ɖeɖedɔ dzi la me
elabena mawu ɖo kristo yesu ɖa be wòaxɔ míaƒe nu vɔ̃wo ŋu tohehe eye wòatsi mawu ƒe dɔmedzoe ɖe mía ŋu nu
ewɔ míaƒe xɔse kple kristo ƒe ʋu ŋudɔ hena eƒe dɔmedzoe ɖe mía ŋu nu tsitsi
ewɔ nuteƒe le mɔ sia nu togbɔ be mehe to na ame siwo wɔ nu vɔ̃ tsã o hã
elabena enɔ mɔ kpɔm na ɣesiɣi kristo ava eye wòaɖe nu vɔ̃ mawo ɖa
le ŋkeke siawo hã me la, agate ŋu axɔ nu vɔ̃ wɔlawo le mɔ sia ke nu elabena yesu ɖe woƒe nu vɔ̃ ɖa
ekema nu ka ŋuti míate ŋu aƒo adegbe le be míawɔ hena míaƒe ɖeɖekpɔkpɔ? naneke kura meli o
nu ka ta? elabena míaƒe afiatsotso meku ɖe míaƒe dɔ nyuiwo wɔwɔ ŋu o, ke boŋ eku ɖe nu si kristo wɔ kple ale si míexɔ kristo dzi se la ŋu
aleae wòle be wotsoa afia na mí to kristo dzixɔse me eye menye to nu nyui siwo míewɔna la me o
eye ɖe mawu ɖea yudatɔwo ko to mɔ sia nua? ao, trɔ̃subɔlawo hã ate ŋu ava egbɔ to mɔ sia ke dzi
mí katã míesɔ le mawu ŋkume
ame sia ame, yudatɔwo kple trɔ̃subɔlawo siaa ate ŋu akpɔ ɖeɖe ne woxɔ se ko
enyo; ne woaɖe mí to xɔse me la, ekema ɖe esia fia be megahiã be míawɔ mawu ƒe sewo dzi oa? mele nenema kura o! ne míexɔ yesu dzi se la, eya ko hafi miate ŋu awɔ seawo dzi
azɔ nu ka gblɔ ge míala tso mía fofo abraham, ame si ƒe nuteƒekpɔkpɔ ŋu míeke ɖo le nya sia me la ŋuti?
ne ele eme vavã be wotso afia na abraham to dɔwɔnawo me la, ekema nane li si ŋuti wòaƒo adegbe le gake menye le mawu gbɔ o
nu ka mawunya gblɔ tso nu sia ŋuti? “abraham xɔ mawu dzi se eye wobui dzɔdzɔenyenyee nɛ
”
azɔ ne ame aɖe wɔ dɔ la ekema eƒe fetu menye amenuvevenu o, ke boŋ wobui abe nu si dze nɛ ene
ke ne amea mewɔ dɔ aɖeke o, ke boŋ wòxɔ mawu, ame si bua ame vɔ̃ɖi dzɔdzɔe la dzi se la, ekema eƒe xɔse le mawu me wɔe ame dzɔdzɔe
fia david ƒo nu tso nu sia ŋu esi wòɖi ɖase le nu vɔ̃ wɔla aɖe si ƒe nu vɔ̃wo mawu ɖe ɖa la ƒe dzidzɔkpɔkpɔ ŋu be,
“woayra ame siwo ƒe nu vɔ̃ wotsɔ ke wo kple ame siwo ƒe dzidada dzi wotsyɔ nui
woayra ŋutsu si ƒe nu vɔ̃ aƒetɔ la magabu nɛ o
”
azɔ la, biabia lae nye, ɖe wotsɔa yayra sia naa ame siwo xɔa kristo dzi sena gake woléa yudatɔwo ƒe sewo me ɖe asi loo alo ɖe wotsɔa yayra sia naa ame siwo meléa yudatɔwo ƒe seawo me ɖe asi o, ke woxɔa kristo dzi sena ya mahã? enyo, abraham ɖe? míegblɔna be abraham xɔ yayra siawo to eƒe xɔse me
đe wòxɔe to xɔse ɖeɖe ko mea? alo, ɖe wòxɔe to eƒe yudatɔwo ƒe seawo dzi wɔwɔ me hã?
hafi nãɖo biabia ma ŋu la, ele be nãɖo biabia sia ŋu gbã
ɣekaɣie mawu tsɔ yayra sia na abraham? etsɔe nɛ hafi wòzu yudatɔ
esia gɔmee nye do ŋgɔ na eƒe yudatɔwo ƒe aʋatsotso ƒe kɔnu la wɔwɔ
menye emegbe sãa hafi o; wotso aʋa nɛ esi mawu do ŋugbe nɛ be yeayrae le eƒe xɔse ta
aʋatsotso la nye dzesi be abraham xɔ se xoxo, be mawu hã xɔe xoxo eye wòɖi ɖase le eŋu be enye ame dzɔdzɔe le yeƒe ŋkume hafi wotso aʋa nɛ
ale abraham zu gbɔgbɔmefofo na ame siwo kpɔ ɖeɖe to xɔse me ke menye to yudatɔwo ƒe sewo dzi wɔwɔ me o
edze ƒãa be ame siwo mewɔa se siawo dzi o la kpɔa ɖeɖe to mawu dzixɔse me
hekpe ɖe esia ŋu la, abraham nye gbɔgbɔmefofo na yudatɔ siwo wotso aʋa na
woakpɔe kɔtee le abraham ƒe kpɔɖeŋu me be menye aʋatsotsoe nana wokpɔa xɔxɔ o, elabena mawu kpɔ ŋudzedze le abraham ŋu to eƒe xɔse me hafi wova tso aʋa nɛ
ekema eme kɔ be mawu medo ŋugbe be yeatsɔ anyigba la katã ana abraham kple eƒe dzidzimeviwo le eƒe mawu ƒe sewo dzi wɔwɔ ta o, ke boŋ le ale si wòxɔe se be mawu awɔ eƒe ŋugbedodo dzi la ta
eya ta ne miegale gbɔgblɔm kokoko be mawu ƒe yayra vana na ame siwo nye ame dzɔdzɔewo la, ekema ɖe miele gbɔgblɔm bena gɔmesese aɖeke mele mawu ƒe ŋugbedodo na ame siwo xɔ se la me o, eye xɔse nye abunɛnu
nya la ƒe nyateƒe lae nye esi
ne míedi be míaxɔ mawu ƒe yayra kple ɖeɖe to eƒe sewo dzi wɔwɔ me la, nu si dzɔna koe nye míedoa dɔmedzoe nɛ elabena míetea ŋu wɔa seawo dzi o
mɔ ɖeka si ko dzi míate ŋu ato avo tso sedzidada me koe nye se aɖeke manɔ anyi si dzi míada o!
eya ta wonaa mawu ƒe yayrawo mí to xɔse me abe nunana fexexemanɔŋu ene
kakaɖedzi li be míaxɔ nunana siawo ne míelé yudatɔwo ƒe kɔnyinyiwo me ɖe asi loo alo míelé wo me ɖe asi o, ne xɔse le mía si abe abraham ene ko
elabena abraham nye mí katã fofo le xɔse ƒe nya gome
nu siae ŋɔŋlɔ kɔkɔe la le fiafiam esi wògblɔ be mawu wɔ abraham dukɔ geɖewo fofo
mawu axɔ ame sia ame tso dukɔ ɖe sia ɖe me, ne amewo axɔ mawu dzi ase abe abraham ene
ŋugbedodo sia tso mawu ŋutɔ gbɔ, ame si naa ame kukuwo tsia tsitre eye wòƒoa nu tso nya siwo gbɔna dzɔdzɔ ge la ŋu kple kakaɖedzi abe ɖe nuawo va eme xoxo ene
eya ta esi mawu gblɔ na abraham be yeana viŋutsuvii, ame si ƒe dzidzimeviwo asɔ gbɔ eye woazu dukɔ gã aɖe la, abraham xɔ mawu dzi se togbɔ be ŋugbedodo ma tɔgbi mate ŋu ava eme hafi o hã
esi eƒe xɔse tri akɔ ta la, metsi dzi be yetsi akpa na viŋutsuvidzidzi o, le esime wòxɔ ƒe alafa ɖeka, srɔ̃a sara hã xɔ ƒe blaasieke eye wòtsi akpa na vidzidzi
ke abraham meke ɖi kura o
exɔ mawu dzi se elabena eƒe xɔse gali ke ɖe edzi eye wòkafu mawu ɖe eƒe yayra ta hafi nu si ŋugbe wodo nɛ la va eme gɔ̃ hã
eka ɖe edzi vevie be mawu ate ŋu awɔ nu sia nu si ŋugbe wòdo
le abraham ƒe xɔse ta la, mawu tsɔ eƒe nu vɔ̃wo katã kee
nya wɔnuku sia be woɖe abraham le eƒe xɔse ta la, menye viɖe na abraham ɖeɖe ko o
enye viɖe na míawo hã eye wònye kakaɖedzi na mí be mawu axɔ míawo hã to mɔ ma ke si dzi wòto xɔ abraham ne míawo hã míaxɔ mawu, ame si na yesu tsi tsitre tso ame kukuwo dome la, ƒe ŋugbedodowo dzi se
eku ɖe míaƒe nu vɔ̃ wo ta eye wògatsi tsitre be yealé avu le míawo kple mawu dome eye wòna mawu ƒe amenuveve la yɔ mía me
eya ta azɔ la, esi wodzra mí kple mawu dome ɖo to ale si míexɔ eƒe ŋugbedodowo dzi se ta la, ŋutifafa vavãtɔ ate ŋu anɔ mí kple mawu dome le nu si yesu kristo, míaƒe aƒetɔ la, wɔ na mí ta
elabena le míaƒe xɔse ta la, ekplɔ mí va afi sia, afi si mɔnukpɔkpɔ tɔxɛ le, afi si míetsi tsitre ɖo eye míele mɔ kpɔm dzidzɔtɔe le xɔse me be míava zu nu si tututu mawu ɖo ɖe mía ŋu be míava zu
míate ŋu akpɔ dzidzɔ ne nukpekeamewo kple tetekpɔwo va mía dzi elabena míenya be wonye nu nyuiwo na mí, wokpena ɖe mía ŋu be míasrɔ̃ dzidodo
dzidodo doa ŋusẽ míaƒe nɔnɔme eye wòkpena ɖe mia ŋu be míaxɔ mawu dzi ase wu, ɣesiaɣi si míawɔ eŋudɔ va se ɖe esime le nuwuwu la, míaƒe mɔkpɔkpɔ kple xɔse va sẽa ŋu eye wonɔa te
ekema ne eva eme alea la, kakaɖedzi nɔa mía me le nyadzɔdzɔ ɖe sia ɖe me be nu sia nu anyo, elabena míenya ale si mawu lɔ̃a mí
míesea mawu ƒe lɔlɔ̃ sia le mía me elabena mawu tsɔ gbɔgbɔ kɔkɔe la na mí be wòatsɔ mawu ƒe lɔlɔ̃ ayɔ míaƒe dzime
kpɔ ɖa, le ɣeyiɣi nyuitɔ dzi, esi míeganye gbɔdzɔgbɔdzɔtɔwo ko la kristo va ku ɖe ame mavɔ̃mawuwo ta
mebɔ be ame aɖe naku ɖe ame dzɔdzɔe ta o ke ame nyui ya la, ɖewohĩ ame aɖe ado dzi be yeaku ɖe eya ta
gake mawu ɖe eƒe lɔlɔ̃ fia mí le esia me be esi míeganye nu vɔ̃ wɔlawo la, kristo ku ɖe mía ta
eye esi wòtsɔ eƒe ʋu wɔ esiawo katã na mí, ame siwo nye nu vɔ̃ wɔlawo, eye azɔ esi eya ŋutɔ tso afia na mí la, ale ke gbegbe wòagawɔ na mí wu? azɔ la, aɖe mí tso mawu ƒe dɔmedzoe siwo katã gbɔna la me
eye, esi míenye eƒe futɔwo tsã, gake via ƒe ku gbugbɔ mí va mawu gbɔe la, ele be yayra geɖewo nanɔ esi na mí le esi míenye xɔlɔ̃awo azɔ eye wòle agbe le mía me la ta
fifia miekpɔ dzidzɔ le míaƒe ƒomedodo wɔnuku kple mawu ŋuti
ƒomedodo yeye sia tso nu si míaƒe aƒetɔ yesu kristo wɔ na mí to eƒe ku ɖe míaƒe nu vɔ̃wo ta la me
ku sia wɔ mí mawu ƒe lɔlɔ̃tɔwoe
to adam ƒe nu vɔ̃ wɔwɔ me la, nu vɔ̃ ge ɖe amegbetɔƒome blibo la me
eƒe nu vɔ̃ he ku va xexe blibo la me, ale nu sia nu de asi tsitsi kple kuku me, elabena ame sia ame wɔ nu vɔ̃
míenya be adam ƒe nu vɔ̃e he esia vɛ, elabena, togbɔ be amewo nɔa nu vɔ̃ wɔm tso adam dzi va ɖo mose ƒe ɣeyiɣiwo me hã la, mawu medrɔ̃ ʋɔnu wo, tso kufia na wo le eƒe sewo dzi dada ta o, elabena mena eƒe sewo wo haɖe o, eye megblɔ nu si wòdi be woawɔ la hã na wo o
eya ta woƒe ŋutilã ƒe kuku metso woawo ŋutɔ ƒe nu vɔ̃wo gbɔ o, elabena woawo ŋutɔ meda mawu ƒe se tɔxɛ ma dzi eye woɖu atikutsetse si ŋu wode se ɖo la abe adam ene o
vovototo gã ŋutɔe le adam kple kristo si meva haɖe o la dome!
nenema ke vovototo gã ŋutɔe le amegbetɔ ƒe nu vɔ̃ kple mawu ƒe tsɔtsɔke dome! elabena ame ɖeka sia, adam, he ku vɛ na ame geɖewo to eƒe nu vɔ̃ me
ke ame bubu ɖeka sia, yesu kristo, he tsɔtsɔke vɛ na ame geɖewo to mawu ƒe amenuveve me
adam ƒe nu vɔ̃ ɖeka he tohehe si nye ku la vɛ na ame geɖewo le esime kristo ɖe míaƒe nu vɔ̃ gbogboawo ɖa faa eye wòna agbe si me ŋutikɔkɔe le la mí ɖe nu vɔ̃ teƒe
adam ɖeka ƒe nu vɔ̃ na ku zu fia ɖe ame sia ame dzi, ke ame siwo axɔ mawu ƒe tsɔtsɔke ƒe nunana la, woazu fiawo le agbe sia me le yesu kristo ɖeka la ta
nyateƒe, adam ƒe nu vɔ̃ he tohehe vɛ na ame sia ame, ke kristo ƒe dzɔdzɔenyenye dzra mawu kple amewo dome ɖo ale be woate ŋu anɔ agbe
adam na ame geɖewo zu nu vɔ̃ wɔlawo elabena meɖo to mawu o; kristo na be ame geɖewo nakpɔ xɔxɔ le mawu gbɔ elabena eɖo to mawu
wotsɔ se ewoawo na amegbetɔwo ale be ame sia ame nanya ale si gbegbe wògbe mewɔ mawu ƒe sewo dzi o
ke zi ale si nu míedzea si míaƒe nu vɔ̃ wɔlawo nyenye la, zi nenema kee míedzea si mawu ƒe amenuveve gbago la kple ale si wònaa tsɔtsɔke míi
tsã la, nu vɔ̃ ɖu ame sia ame dzi eye wòkplɔ amewo katã de ku me; ke azɔ la, mawu ƒe amenuveve ɖu dzi ɖe eteƒe eye wòna mí kple mawu dome le nyuie ale míekpɔa agbe mavɔ la to yesu kristo míaƒe aƒetɔ la dzi
enyo, ekema ɖe wòle be míanɔ nu vɔ̃ wɔwɔ dzi ale be mawu nate ŋu anɔ nublanuikpɔkpɔ kple nu vɔ̃ tsɔtsɔke dzia?
gbeɖe! esi míeku na nu vɔ̃ la ale ke wɔ míaganɔ agbe le nu vɔ̃ me mahã?
alo ɖe mienyae be mí ame siwo katã wode mawutsi ta na le kristo yesu me la, wodee na mí ɖe eƒe ku me oa?
esi wòku la, woɖi míaƒe nu vɔ̃ lɔlɔ̃ ƒe nɔnɔme xoxo la kplii to mawutsideta me
esi mawu, fofo la, fɔe ɖe tsitre to eƒe ŋusẽ me la, wotsɔ agbe yeye wɔnuku sia na mí
elabena miezu eyama ƒe akpa aɖe eya ta mieku kplii esi wòku
azɔ la, míekpɔ gome le eƒe agbe yeyea me eye miatsi tsitre abe eya ke ene
woklã míaƒe dzodzro vɔ̃ɖi xoxoawo ɖe atisoga la ŋu kplii
wode kubi míaƒe nɔnɔme si lɔ̃a nu vɔ̃ wɔwɔ la ŋu ale be míaƒe ŋutilã si lɔ̃a nu vɔ̃ wɔwɔ la, megale nu vɔ̃ ƒe ŋusẽ te loo alo ganye kluvi na nu vɔ̃ o
elabena esi míetsri nu vɔ̃ ko la, mievo tso ŋusẽ si nu vɔ̃ ƒe amebeble kpɔ ɖe mia dzi tsã la me
eye esi míaƒe nɔnɔme si me nu vɔ̃ lɔlɔ̃ yɔ la “ku” kple kristo la, míenya be míakpɔ gome le eƒe agbe yeyea me
kristo fɔ tso ame kukuwo dome eye magaku akpɔ o
ku megakpɔ ŋusẽ aɖeke ɖe edzi o
eku zi ɖeka ko be yeaɖe nu vɔ̃ ƒe ŋusẽ ɖa, ke azɔ la, ele agbe le hadede mavɔ me kple mawu tegbetegbe
eya ta mibu miaƒe nɔnɔme xoxo si lɔ̃ nu vɔ̃ wɔwɔ la abe ɖe wòku eye nu vɔ̃ megakpɔ ŋusẽ aɖeke ɖe edzi o ene, ke boŋ minɔ agbe na mawu eye mianɔ ŋudzɔ nɛ to yesu kristo, míaƒe aƒetɔ la, me
migana nu vɔ̃ nakpɔ ŋusẽ ɖe miaƒe ŋutilã dzi azɔ o, eye migana nu vɔ̃ ƒe dzodzrowo naɖu mia dzi o
migana miaƒe ŋutilã ƒe akpa aɖeke nazu dɔwɔnu na vɔɖivɔ̃ɖinyenye o, ke boŋ mitsɔ miaƒe ŋutilã ƒe akpa ɖe sia ɖe na mawu le goawo katã me, elabena miefɔ tso ku me eye miedi be yewoazu ŋudɔwɔnu le mawu ƒe asime, be wòawɔ mia ŋudɔ hena eƒe dɔ nyuiwo wɔwɔ
mele be nu vɔ̃ naganye miaƒe dziɖula o, elabena azɔ la, miegale se siwo kplɔ mi le esime mienye nu vɔ̃ ƒe kluviwo la te o, ke mievo azɔ esi miele mawu ƒe amenuveve kple nublanuikpɔkpɔ te
đe esia le fiafiam be azɔ la, míate ŋu ayi nu vɔ̃ wɔwɔ dzi eye míagatsi dzi le eŋu oa? gbeɖe! elabena míaƒe ɖeɖekpɔkpɔ meku ɖe sedziwɔwɔ ŋu o, ke boŋ eku ɖe mawu ƒe amenuveve ŋu
đe miedze sii be yewoate ŋu atia aƒetɔ na yewo ɖokui oa? miate ŋu atia nu vɔ̃ eye ku akpe ɖe eŋu alo miate ŋu atia toɖoɖo eye tsɔtsɔke akpe ɖe eŋu
wo dometɔ si mietsɔ mia ɖokuiwo na la, eyae axɔ mi eye wòanye miaƒe aƒetɔ eye miawo mianye eƒe kluviwo
mida akpe na mawu be togbɔ be mietia tsã be yewoanye kluviwo na nu vɔ̃ hã, azɔ la, mietsɔ miaƒe dzi blibo xɔ nufiafia si mawu tsɔ na mi
azɔ la, mievo tso miaƒe aƒetɔ xoxoa si nye nu vɔ̃, sime eye miezu kluviwo na miaƒe aƒetɔ yeyea si nye dzɔdzɔenyenye
mele nu ƒom alea eye metsɔ kluviwo kple aƒetɔwo le kpɔɖeŋu ɖom elabena wo gɔmesese le bɔbɔe
abe ale si mienye kluviwo tsã na nu vɔ̃ vovovowo ene la, nenema kee wòle be miatsɔ mia ɖokuiwo awɔ kluviwo azɔ na nu siwo katã nyo eye wole kɔkɔe
le ɣemaɣi esi mienye kluviwo na nu vɔ̃ la, mietsi dzi ɖe nyuiwɔwɔ ŋu tututu o
nu kae do tso eme? eme kɔ ƒãa be nyui aɖeke medo tso eme o, elabena ŋu le mia kpem fifia le nu siwo miewɔna tsã la ŋububu gɔ̃ hã ŋu, elabena nu mawo katã kplɔ mi yi tsɔtsrɔ̃ mavɔ me
ke azɔ la, mievo tso nu vɔ̃ ƒe ŋusẽtenɔnɔ me
miezu kluviwo na mawu eye kɔkɔenyenye kple agbe mavɔ le viɖe siwo miakpɔ tso mawu gbɔ la dome
elabena nu vɔ̃ ƒe fetue nye ku, ke mawu ƒe amenuveve ƒe nunanae nye agbe mavɔ to yesu kristo, míaƒe aƒetɔ la me
nɔvi yudatɔ lɔlɔ̃awo le kristo me, ɖe mienyae haɖe be ne ame aɖe ku la, se la megablae o mahã?
mina maɖo kpɔɖeŋu aɖe na mi
ne woɖe nyɔnu aɖe la, se la blae ɖe srɔ̃a ŋuti zi ale si srɔ̃ŋutsu la le agbe
ke ne srɔ̃ŋutsu la ku la, srɔ̃ɖeɖe ƒe se la megabla nyɔnu la o
ekema ate ŋu aɖe ŋutsu bubu ne elɔ̃
nyɔnu la ada vo ne ŋutsu la le agbe, ke nu sia sɔ le go sia go me le ŋutsu la ƒe ku megbe
tsã la, mia “srɔ̃ŋutsu,” si nye miaƒe aƒetɔ lae nye yudatɔwo ƒe se; ke magblɔ be “mieku” kple kristo le atitsoga la ŋu, eye esi “mieku” ta la, “miegaɖe se la o,” eye se la megabla mi o
miegagbɔ agbe esi kristo fɔ tso ame kukuwo dome eye miezu ame yeyewo
azɔ la, mieɖe ame si fɔ tso ame kukuwo dome ale be miate ŋu atse ku nyui siwo nye dɔ nyuiwo wɔwɔ na mawu
esi miaƒe nɔnɔme xoxoa nɔ mia me la, dzodzro vɔ̃ɖiwo nɔ dɔ wɔm le mia me, eye wonaa miedina be yewoawɔ nu siwo mawu di be miagawɔ o
ale mietsea nu vɔ̃ ƒe kutsetse siwo nye ku ƒe kutsetse gbegblẽwo
ke azɔ la, mehiã be miagatsi dzi ɖe yudatɔwo ƒe seawo kple kɔnyinyiwo ŋuti o, elabena “mieku” le esime woɖe aboyo mi, ke azɔ la, miate ŋu asubɔ mawu nyateƒetɔe, menye le mɔ xoxoa nu to seawo dzi wɔwɔ me tamemabumabutɔe o, ke boŋ le mɔ yeyea nu, miasubɔ mawu kple miaƒe dzi blibo kpakple miaƒe susu katã
ekema ɖe mele gbɔgblɔm be mawu ƒe se siawo nye se dzodzrowoa? gbeɖe! ao, nu vɔ̃ mele se la ŋu o, ke boŋ se lae ɖe nye nu vɔ̃ fiam
ne se la megblɔ be,“mele be dzodzro vɔ̃ɖiwo nanɔ wò dzime o” la, anye ne nyemate ŋu anya nu vɔ̃ si le nye dzime kple dzodzro vɔ̃ɖi siwo ɣla ɖe afi ma o
ke nu vɔ̃ wɔ se siawo ŋudɔ hetso tsi tre ɖe dzodzro vɔ̃ɖiwo ŋu to ŋkuɖoɖo wo dzi nam me be, dzodzro ma tɔgbiwo nye nu vɔ̃ eye wonyɔa dzodzro siwo nu wode se ɖo la le menye! ne se aɖeke meli si dzi woada o la, eya ko hafi nu vɔ̃ wɔwɔ aɖeke hã manɔ anyi o
eya tae nye dzi dze eme, zi ale si nyemese nu si se la bia tututu la gɔme o
ke esi meke ɖe nyateƒea ŋu la, medze sii be meda sea dzi eye mezu nu vɔ̃ wɔla si wotso kufia na
eya ta le nye ɖeka gome la, le ale si se nyui la afia agbemɔ lam teƒe la, ena wotso kufia nam boŋ
nu vɔ̃ wɔm mezu abunɛtɔ esi wòto mawu ƒe se nyuiwo ŋudɔwɔwɔ me na medze be woatso kufia nam
ke, abe ale si miakpɔe ene la, se la ŋutɔ le eteƒe pɛpɛpɛ eye wònyo hã!
ke ale ke nu sia ate ŋu ava emee? menye se lae hem de tsɔtsrɔ̃ mee nye ema oa? ekema ale ke wòate ŋu anye nu nyui? ao, enye nu gbegblẽ kple nu vɔ̃, nu si wɔ nu nyui ŋudɔ eye wòna wobu fɔm
ale miate ŋu akpɔ ale si wònye nu vɔ̃ɖi si ate ŋu ahe ku vɛ eye wòle be woatsri eŋudɔwɔwɔ, elabena ewɔa mawu ƒe se nyuiwo ŋudɔ hena eya ŋutɔ ƒe tameɖoɖo vɔ̃ɖiwo
ekema se la nyo, ke nu si gblẽ la tso gbɔnye elabena wodzram mezu kluvi na nu vɔ̃
nyemese ɖokuinye gɔme kura o elabena medina vevie be mawɔ nu si nyo, gake nyemetea ŋui o
mewɔa nu si nyemedina be mawɔ o
melé fu nu sia
menya nyuie be nu si wɔm mele la menyo o; nye dzitsinya vɔ̃ɖi la ɖenɛ fiaam be melɔ̃ ɖe se siwo dzi dam mele la dzi
gake wɔna aɖeke mele ŋunye o, elabena menye nyee gale ewɔm o; nu vɔ̃ si le menye la kpɔ ŋusẽ ɖe dzinye eye eyae naa mewɔa nu vɔ̃ siawo
menya be menye ame gbegblẽ le goawo katã me le ale si nye dzɔdzɔme si nye nu vɔ̃ xoxoa sɔŋ le la ta
nye agbagbadzedze ɖe sia ɖe metea ŋu naa mewɔa nu nyui o
medina be mawɔ nu nyui gake nyemetea ŋu wɔnɛ o
ne medi be mawɔ nu nyui la, nyemetea ŋu wɔnɛ o
ne medze agbagba be nyemawɔ nu vɔ̃ o la, mewɔa nu vɔ̃ kokoko
azɔ ne mele nu si nyemedina be mawɔ o wɔm la, ekema eme kɔ be menye nye ŋutɔe le ewɔm o, ke boŋ nu vɔ̃ si gakpɔ ŋusẽ ɖe dzinye kokoko lae
edze abe enye nyateƒe aɖe le nye agbe me ene be, ne medi be mawɔ nu si nyo la, mewɔa nu si menyo o la kokoko
medina be mawɔ mawu ƒe lɔlɔ̃nu le nye dzɔdzɔme yeyea nu
ke mekpɔ se bubu si le dɔ wɔm le nye ŋutilã me, ewɔa aʋa kple nye susu eye wòwɔam kluvi na nu vɔ̃ ƒe se la le nye ŋutinuwo me
o, menye nublanuitɔ gã aɖe! ame ka aɖem tso ŋutilã si kplɔm yina ku mee la sime?
ke woada akpe na mawu be eɖem to yesu kristo míaƒe aƒetɔ la, dzi
eya ta azɔ la menye kluvi na mawu ƒe se la le nye susu me, ke menye kluvi na nu vɔ̃ ƒe se la le ŋutilã nu
eya ta azɔ la, fɔbubu aɖeke megale ame siwo nye yesu kristo tɔ la lalam o
elabena gbɔgbɔ si naa agbe ƒe ŋusẽ si le menye to yesu kristo me la, ɖem tso nu vɔ̃ kple ku sime
womeɖea mí tso nu vɔ̃ ƒe asime to mawu ƒe seawo nyanya me o, elabena míewɔa seawo dzi o, eye míate ŋu awɔ wo dzi hã o
ke mawu wɔ ɖoɖo bubu aɖe ŋudɔ be yeaɖe mí
eɖo eya ŋutɔ via ɖa wònɔ ŋutilã me abe míawo ke ene, ke nu vɔ̃ le míawo ya ƒe ŋutilã ŋu
eɖe nu vɔ̃ ƒe ŋusẽ si wòkpɔ ɖe mía dzi la ɖa to eɖokuitsɔtsɔ sa vɔe ɖe míaƒe nu vɔ̃wo ta me
eya ta azɔ la, míate ŋu awɔ mawu ƒe sewo dzi ne míedze gbɔgbɔ kɔkɔe la yome eye míegaɖoa to nu vɔ̃ ƒe gbɔgbɔ si le mía me la o
ame siwo ɖea mɔ woƒe nu vɔ̃wo ƒe dzodzrowo ɖua wo dzi la, nɔa agbe ko be yewoadze yewo ɖokuiwo ŋu, ke ame siwo dzea gbɔgbɔ kɔkɔe la yome la, dzea sii be yewole nu siwo dzea mawu ŋu la wɔm
gbɔgbɔ kɔkɔe la yomedzedze kplɔa mí yia agbe kple ŋutifafa me, ke nu vɔ̃ ƒe dzɔdzɔme xoxoa yomedzedze kplɔa ame yia ku me,
elabena míaƒe nu vɔ̃ ƒe dzɔdzɔme xoxoa tsia tsitre ɖe mawu ŋu
dzɔdzɔme sia mewɔ mawu ƒe sewo dzi kpɔ o, eye mawɔe hã o
eya ta ame siwo gale woƒe nu vɔ̃ ƒe dzɔdzɔme xoxoa te kokoko eye wodina be yewoadze dzodzro vɔ̃ɖiwo yome la, mate ŋu adze mawu ŋu akpɔ o
ke miawo miele nenema o
ne mawu ƒe gbɔgbɔ le mia me la, ekema miele miaƒe dzɔdzɔme yeye la te
miɖo ŋku edzi be ame sia ame si me kristo ƒe gbɔgbɔ mele o la, ame ma menye kristotɔ o
ke, togbɔ be yesu kristo le agbe le mia me hã la, miaƒe ŋutilã aku le nu vɔ̃ ta ke miaƒe gbɔgbɔ ya anɔ agbe elabena kristo ve enu
eye ne mawu ƒe gbɔgbɔ si fɔ yesu ɖe tsitre tso ame kukuwo dome le agbe le mia me la, ana miaƒe ŋutilã kukuawo naganɔ agbe le miaƒe ku megbe to gbɔgbɔ kɔkɔe ma ke si le agbe le mia me la dzi
eya ta, nɔvi lɔlɔ̃awo, se aɖeke mebla mi be miawɔ nu si miaƒe nu vɔ̃ ƒe dzɔdzɔme xoxoa di tso mia si be miawɔ o
elabena ne miaganɔ eyome kokoko la, miabu eye miatsrɔ̃, ke ne to gbɔgbɔ kɔkɔe la ƒe ŋusẽ me, mieɖu miaƒe dzɔdzɔme xoxo vɔ̃ɖi la dzi la, mianɔ agbe
elabena ame siwo katã mawu ƒe gbɔgbɔ kplɔna la, ame mawoe nye mawu viwo
eya ta mele be míanɔ abe kluvi vɔvɔ̃nɔtɔwo ene o, ke boŋ míawɔ nu abe mawu ŋutɔ vi siwo wòxɔ ɖe eƒe ƒome la me eye míeyɔnɛ be, “fofo, aba” ene
elabena eƒe gbɔgbɔ kɔkɔe la ƒoa nu na mí le míaƒe dzi ƒe gogloƒe ke eye wògblɔna na mí be mawu viwo míenye vavã
eye esi míenye viawo ta la míakpɔ gome le eƒe kesinɔnuwo me elabena nu siwo katã mawu naa via yesu la, zu míawo hã tɔ azɔ
ke ne míakpɔ gome le eƒe ŋutikɔkɔe me la, ele be míakpɔ gome le eƒe fukpekpe hã me
ke fu si míakpe fifia la, menye naneke si woatsɔ asɔ kple ŋutikɔkɔe si woana mí emegbe la kura o
elabena mawu ƒe nuwɔwɔwo katã tsɔ dzigbɔɖi kple mɔkpɔkpɔ le lalam na ŋkeke si gbɔna si dzi mawu afɔ viawo ɖe tsitre
elabena nuwɔwɔ blibo la le teteɖeanyi gã aɖe me, nu si menye eƒe didi o ke boŋ ame si he gbegblẽ sia vɛ la ƒe lɔlɔ̃nu wònye kple mɔkpɔkpɔ
be nuwɔwɔ blibo la axɔ ablɔɖe tso gbegblẽ ƒe kluvinyenye me age ɖe mawu viwo ƒe ŋutikɔkɔe ƒe ablɔɖe la me
elabena míenyae be dzɔdzɔmenu siwo nye atiwo kple lãwo gɔ̃ hã kpea fu le dɔléle kple ku sime esime wole mɔ kpɔm na nya gã sia ƒe dzɔdzɔ
mí kristotɔwo gɔ̃ hã, togbɔ be gbɔgbɔ kɔkɔe la le mía me eye wònye ŋutikɔkɔe si le mía ŋgɔ ƒe ɖeɖefia na mí hã la, míawo hã míedina vevie be woaɖe mí tso vevesese kple fukpekpe me
míawo hã míele mɔ kpɔm vevie na ŋkeke ma gbe sia gbe
mawu ana nu siwo nye mía tɔ abe viawo ene la mí
nu siawo dometɔ ɖekae nye ŋutilã yeye siwo ŋugbe wòdo na mí
ŋutilã siawo magalé dɔ o eye womaku gbeɖe o
woɖe mí to xɔse me; xɔse gɔmee nye mɔkpɔkpɔ na nane si mele mía si o la kpɔkpɔ
mahiã be ame si si nane le xoxo la, nakpɔ mɔ eye wòaxɔe se be yeakpɔ nu ma o
ke ne wòle be míaxɔ mawu dzi ase le nu si medzɔ haɖe o gome la, dzixɔse sia fiaa mí be míalala kple dzigbɔɖi kpakple kakaɖedzi
nenema ke to míaƒe xɔse me la, gbɔgbɔ kɔkɔe la kpena ɖe mía ŋu le míaƒe gbe sia gbe ƒe xaxawo kple gbedodoɖawo me
elabena míenyaa nu si míabia to gbedodoɖa me gɔ̃ hã loo alo ale si miado gbe ɖae o
ke gbɔgbɔ kɔkɔe la doa gbe ɖa ɖe mía ta kple seselelãme si tɔgbi ŋu womate ŋu aƒo nu le o
eye fofo la, ame si nyaa dziwo katã me la, nyaa nu si gbɔgbɔ kɔkɔe la le gbɔgblɔm esime wòɖea kuku ɖe mía ta le nu siwo sɔ ɖe mawu ŋutɔ ƒe lɔlɔ̃nu dzi la ta
ke míenyae bena le nuwo katã me la, mawu wɔa nu hena ame siwo lɔ̃nɛ la ƒe nyui, ame siwo woyɔ le eƒe tameɖoɖo ɖi nu
elabena ame siwo mawu nya ɖi la, woawo kee wòɖo ɖi be woanɔ via ƒe nɔnɔme me be wòanye ŋgɔgbevi le nɔviawo dome
ame siwo wòtia da ɖi la, woawo ke hãe wòyɔ, ame siwo wòyɔ la, woawoe wòtso afia na eye ame siwo wòtso afia na la, woawo ŋutie wòkɔ
nu ka gɔ̃ míate ŋu agblɔ tso nu wɔnuku siawo tɔgbi ŋu? ne mawu le mía dzi la, ame kae ate ŋu atsi tsitre ɖe mía ŋu?
esi mawu meve nu le via gɔ̃ hã ŋu o, ke boŋ wòtsɔe na ɖe mí katã ta la, ɖe matsɔ nu bubu ɖe sia ɖe hã ana mí oa?
ame kae ate ŋu atsɔ nya ɖe mí ame siwo mawu tia na eɖokui la ŋu? mawue nye afiatsola
ekema ame kae abu fɔ mí? đe kristo awɔ esia? ao! elabena eyae nye ame si ku ɖe mía ta eye wògatsi tsitre na mí; ebɔbɔ nɔ mawu ƒe ɖusime eye wòle kuku ɖem ɖe mía ta le dziƒo
ame kae ama mí ɖa tso kristo ƒe lɔlɔ̃ gbɔ? fuwɔame loo alo xaxa? yometiti loo alo dɔwuamea? amamanɔnɔ, loo dzɔgbevɔ̃e loo alo yia?
abe ale si woŋlɔe ɖi ene be, “le tawò míeɖoa ku ƒe xaxawo me le ŋkeke blibo la me, wobua mí abe alẽ siwo wokplɔ yina wuwu ge la ene
”
ao, le nu siawo katã me míeɖu dzi ʋuu, wòglo to ame si lɔ̃ mí la me
elabena medze sii be naneke mate ŋu ama mí ɖa tso kristo ƒe lɔlɔ̃ la gbɔ o
ku mate ŋui o, agbe hã mate ŋui o
mawudɔlawo mawɔe o, eye tsĩeƒe ŋutɔ ƒe ŋusẽ katã gɔ̃ hã mate ŋu aɖe mí ɖa tso mawu ƒe lɔlɔ̃ la gbɔ o
míaƒe egbe ƒe vɔvɔ̃wo kple míaƒe etsɔ ƒe dzimaɖeɖiwo
alo kɔkɔƒe, alo gogloƒe alo nuwɔwɔ bubu aɖeke gɔ̃ hã mate ŋu ama mí ɖa tso mawu ƒe lɔlɔ̃ si le kristo yesu, míaƒe aƒetɔ, me la gbɔ o
nyateƒe gblɔm mele le kristo me, nyemada alakpa aɖeke o eye nye dzitsinya le ɖase ɖim le gbɔgbɔ kɔkɔe la me
be mele nu xam ŋutɔ eye mele vevesese gã aɖe me le nye dzime
elabena anyo nam wu be woabu fɔm eye woaɖem ɖa tso kristo gbɔ ne esia ana be nye amewo, yudatɔwo, nakpɔ ɖeɖe
woawo tɔe nye vinyenye la, woawo tɔe nye mawu me ŋutikɔkɔe la, nubablawo, se la xɔxɔ, gbedoxɔ me subɔsubɔ la kple ŋugbedodoawo
wonye fofoawo ƒe dzidzimeviwo, dzidzime siwo me kristo dzɔ tso le ŋutilã nu, ame si nye mawu ɖe nuwo katã dzi, ame si wokafuna tegbee! amen
ekema ɖe mawu gbe ŋugbe siwo wòdo na yudatɔwo la dzi wɔwɔa? ao! elabena edo ŋugbe siawo na ame siwo nye yudatɔ akuakuawo
ke menye ame sia ame si wodzi ɖe yudatɔwo ƒe ƒome me lae nye yudatɔwo akuakuawo o
be wodo tso abraham me ɖeɖe ko mewɔ wo abraham vi vavãwo o
elabena ŋɔŋlɔ kɔkɔe la gblɔ be ŋugbedodo siawo li na abraham vi isak kple isak ƒe dzidzimeviwo ko, togbɔ be vi bubuwo nɔ abraham si hã
esia le fiafiam be menye abraham viwo katãe nye mawu viwo o, ke boŋ ame siwo xɔ ɖeɖekpɔkpɔ ƒe ŋugbe si wodo na abraham dzi se la koe
elabena mawu do ŋugbe be, “mana viŋutsuvi wò kple sara le ƒe si gbɔna me
”
menye esia ɖeɖe ko o, ke rebeka ƒe venɔviawo fofoe nye mía tɔgbui isak
hafi ne woadzi venɔvi siawo alo venɔvi siawo nawɔ nane, nyui alo vɔ̃ la, bena mawu ƒe tameɖoɖoɖi nanɔ eteƒe le tatia la nu,
ke menye le dɔwɔwɔ aɖeke nu o, ke boŋ tso ame si yɔa ame gbɔ la wogblɔ na rebeka be, “tsitsitɔ la azu subɔla na ɖevitɔ la
”
abe ale si woŋlɔe ɖi ene be, “mayra yakɔb, ke menye esau o
”
đe mawu wɔ nu madzɔmadzɔa? gbeɖe!
elabena mawu gblɔ na mose be, “ne medi be mave ame aɖe nu la, mawɔe eye makpɔ nublanui na ame sia ame si medi be makpɔ nublanui na
”
ale womenaa mawu ƒe yayra ame elabena amea di be woayra ye alo ku kutri be yeaxɔ yayra la o
wonaa yayra siawo elabena mawu kpɔa nublanui na ame siwo wòdi be yeakpɔ nublanui na
farao, egipte fia, nye kpɔɖeŋu le go sia me
elabena mawu gblɔ nɛ be yetsɔ egipte fiaɖuƒea nɛ ale be yeate ŋu aɖe yeƒe ŋusẽ si tsi tsitre ɖe eŋu la afia, ale be xexeame katã nase nu tso ye mawu ƒe ŋkɔ kɔkɔe la ŋu
ale miekpɔ be mawu nyo dɔme na ame aɖewo elabena edi be yeanyo dɔme na wo eye wònaa ame aɖewo sẽa dzime
ekema nu ka ta mawu bua fɔ wo le woƒe tomaɖomaɖo ta? đe womewɔ nu si wòɖo na wo be woawɔ oa?
ao, mègagblɔ nenema o! ame kae nènye be nãdrɔ̃ ʋɔnu mawu? đe ame aɖe ƒe nuwɔwɔ abia nuwɔla be,“nu ka ta nèwɔm alea mahã?”
ne ame aɖe tsɔ tsu me ze aɖe la, ɖe mɔɖeɖe meli be zemela la natsɔ tsu ma ke ame kplu nyui aɖe si me woatsɔ seƒoƒo ade eye wòame kplu bubu si me wòatsɔ gbeɖuɖɔwo akɔ ɖo oa?
nu ka adzɔ nenye be mawu ame si lɔ̃, ɖe eƒe dɔmedzoe kple ŋusẽ fia la, gbɔ dzi ɖi na ame siwo dze na eƒe dɔmedzoe ƒe tohehe?
alo ewɔ esia be yeaɖe eƒe ŋutikɔkɔe ƒe kesinɔnuwo afia ame siwo le mɔ kpɔm na eƒe nublanuikpɔkpɔ, ame siwo wòdzra ɖo do ŋgɔ na eƒe ŋutikɔkɔe la,
mí ame siwo hã wòyɔ, menye tso yudatɔwo dome ɖeɖe ko o, ke boŋ tso trɔ̃subɔlawo hã domea?
mieɖo ŋku nu si hosea ƒe nyagblɔɖi gblɔ la dzia? afi mae mawu gblɔ le bena yeadi vi bubu siwo metso yuda ƒomea me o la na ye ɖokui eye yealɔ̃ wo togbɔ be ame aɖeke melɔ̃ wo kpɔ o hã
wogblɔ le trɔ̃subɔlawo ŋu tsã be, “menye nye amewo mienye o
” azɔ la, woayɔ wo be, “mawu gbagbe la ƒe viwo
”
nyagblɔɖila yesaya gblɔ tso yudatɔwo ŋu be, “togbɔ be woade ame akpe akpewo hã la, wo dometɔ ame ʋe aɖewo koe akpɔ ɖeɖe
elabena aƒetɔ la atso nya me tso anyigba dzi ŋuti, awu eƒe wɔnawo nu kaba kple dzɔdzɔenyenye
”
yesaya gagblɔ le teƒe aɖe be ne menye mawu ƒe amenuveve tae o la, woatsrɔ̃ yudatɔwo katã, ame sia ame, abe ale si wotsrɔ̃ ame sia ame le sodom kple gomora ene
nya kawo míagblɔ tso nu siawo ŋu? nu si míagblɔ koe nye be mawu na mɔnukpɔkpɔ trɔ̃subɔlawo be woakpɔ ɖeɖe to xɔse me, togbɔ be womenɔ mawu dim vevie o hã
ke yudatɔwo, ame siwo dze agbagba vevie be yewoadze mawu ŋu to mawu ƒe sewo dzi wɔwɔ me la, mete ŋu dze mawu ŋu o
nu ka tae? elabena wonɔ agbagba dzem be yewoakpɔ ɖeɖe to seawo dzi wɔwɔ me eye yewoanɔ agbe nyui le esime wòle be woanya be xɔse me ko yewoato akpɔ ɖeɖe teƒe
wokli kpe gã la dze anyi
mawu gbe nya na wo tso nu sia ŋu le ŋɔŋlɔ kɔkɔe la me esi wògblɔ be, “metsɔ agakpe aɖe da ɖe mɔ me na yudatɔwo
ame geɖewo akli agakpe sia, si nye yesu, eye woadze anyi
ame siwo axɔ edzi se la, ŋu makpe wo gbeɖe o
”
nɔvinye lɔlɔ̃tɔwo, nye dzi ƒe didi kple nye gbedodoɖae nye be yudatɔwo nakpɔ ɖeɖe
menya ale si wotsɔa dzo ɖe mawu ƒe bubu ŋuti gake womewɔa nu sia to mɔ nyuitɔ dzi o
elabena womese egɔme be kristo ku be yeadzra yewo kple mawu dome ɖo o
le esia gɔmesese teƒe la, wole agbagba dzem be yewoadze na mawu ƒe amenuveve la to yudatɔwo ƒe seawo kple kɔnyinyiwo dzi wɔwɔ me; ke esia menye ɖeɖekpɔkpɔ ƒe mɔ o
womese eme be ame siwo xɔ kristo dzi se la, kristo naa nu sia nu si wodina to eƒe sewo dzi wɔwɔ me la wo o
ewu nu siawo katã nu
elabena mose ŋlɔ be ne ame aɖe anye ame nyui le go ɖe sia ɖe me, aɖu tetekpɔwo dzi le eƒe agbemeŋkekewo katã me eye mawɔ nu vɔ̃ akpɔ o la, eya ko hafi woave enu wòakpɔ ɖeɖe
ke ɖeɖekpɔkpɔ si vana to xɔse me la, gblɔ be, “mele be nãdi dziƒo be yeakpɔ yesu le afi ma eye yeahee va anyigba dzi be wòakpe ɖe ye ŋu o,” eye,
mehiã be nãyi ame kukuwo dome be yeana kristo nagatsi tsitre o
elabena ɖeɖekpɔkpɔ si tso kristo dzixɔse me, si nye nu si ƒe gbeƒã míeɖena la, le bɔbɔe be wòasu mía dometɔ ɖe sia ɖe si
le nyateƒe me la etsɔ ɖe mía gbɔ kpuie abe míaƒe dziwo kple nuwo ene
elabena ne ètsɔ wò ŋutɔ wò nu ʋu eme na ame bubuwo be yesu kristoe nye yeƒe aƒetɔ eye nèxɔe se tso wò ŋutɔ wò dzime be mawu fɔe ɖe tsitre tso ame kukuwo dome la, ãkpɔ ɖeɖe
elabena ame ƒe xɔse tso eƒe dzime kee naa ame kple mawu dome nyona, eye ne èʋu eme kple wò nu na amewo la, ekema èɖo kpe wò ɖeɖekpɔkpɔ dzi
elabena ŋɔŋlɔ kɔkɔe la gblɔ na mí be, ŋu makpe ame sia ame si xɔ kristo dzi se la akpɔ o
yudatɔwo kple trɔ̃subɔlawo siaa sɔ le go sia me; aƒetɔ ɖeka ma koe le wo katã si eye aƒetɔ sia naa eƒe kesinɔnuwo ame sia ame si bianɛ la faa
ame sia ame si yɔa aƒetɔ la ƒe ŋkɔ dzi la akpɔ ɖeɖe
ke ne womexɔ edzi se o la, ale ke woate ŋu abiae be wòaɖe yewo? eye ale ke woate ŋu axɔ edzi ase ne womese nu tso eŋu kpɔ o? eye ale ke woawɔ ase nu tso eŋu ne ame aɖeke megblɔe na wo o?
eye ale ke ame aɖe ayi aɖagblɔ kristo ŋunya na wo ne ame aɖeke medɔe o? nya siae ŋɔŋlɔ kɔkɔe la le gbɔgblɔm to nya siawo me be, “ame siwo ɖea gbeƒã ŋutifafa si nɔa mawu kple amewo dome ƒe nyanyui eye wògblɔa dzidzɔnyawo tso nu nyuiwo ŋuti la ƒe afɔwo nya kpɔna loo!” esia gɔmee nye woado dzaa na ame siwo vana gblɔa mawu ƒe nyanyui la!
ke menye ame sia ame si sea nyanyui lae xɔnɛ kple dzidzɔ o, elabena nyagblɔɖila yesaya gblɔ be, “aƒetɔ, ame kae xɔ dzinye se esi megblɔe na wo?”
ke xɔse vana na ame to nyanyui sia, si nye nyanyui tso kristo ŋuti la, sese me
ke yudatɔwo ya ɖe? đe wose mawu ƒe nya? ẽ, ede afi sia afi si wole; wogblɔ nyanyui la na xexeame ƒe akpa ɖe sia ɖe
eye ɖe wose egɔme be mawu atsɔ eƒe ɖeɖekpɔkpɔ ana ame bubuwo ne woawo, yudatɔwo, gbe be yewomaxɔe oa? ẽ, elabena le keke mose ŋɔli gɔ̃ hã la, mawu gblɔ be yeanyɔ ŋuʋaʋã kple sidzedze ƒe gbɔgbɔ le wo me to yeƒe ɖeɖetsɔtsɔ na trɔ̃subɔlawo, abunɛtɔwo ƒe dukɔwo, me
emegbe la yesaya ɖe gbeƒã bena ame siwo manɔ mawu dim gɔ̃ hã o la, akpɔe
fifia la, ele asimiamia yudatɔwo dzi, ke woawo le ɖeklemiɖeɖe dzi eye wogbea vava
ekema mabia be, ɖe mawu gbe eƒe amewo, yudatɔwo, eye wògblẽ wo ɖia? ao, mele nenema kura o
miɖo ŋku edzi be nye ŋutɔ hã yudatɔe menye; abraham ƒe dzidzimevie menye eye metso benyamin ƒe ƒomea me
mawu meɖe asi le eya ŋutɔ ƒe amewo, ame siwo wòtia tso gɔmedzedzea me ke la ŋu o
mieɖo ŋku nu si ŋɔŋlɔ kɔkɔe la gblɔ na eliya esi wònɔ israelviwo nu tsom na mawu dzia?
eliya gblɔ be, “aƒetɔ, wowu wò nyagblɔɖilawo eye wogbã wò vɔsamlekpuiwo ƒu anyi; nye ɖeka hɔ̃ koe susɔ, eye wodi be yewoawu nye hã
”
mieɖo ŋku ale si mawu ɖo nya sia ŋu dzia? mawu gblɔ be, “ao, menye wò ɖeka koe susɔ o
ame akpe adre sɔŋ le asinye kpe ɖe ŋuwò, ame siwo galɔ̃am kokoko eye womedea ta agu na legbawo o!”
alea ke wògale egbe sia hã
menye yudatɔwo katãe de megbe tso mawu gbɔ o
ame ʋe aɖewo le xɔxɔ kpɔm le mawu ƒe amenuveve si wòtsɔ tia woe la ta
nenye mawu ƒe amenuveve tae la, ekema menye woƒe nyonyo tae o
elabena ne ele nenema la, ekema nu si wona faa la meganye nunana o, ke boŋ enye nu si ame ŋutɔ wɔ dɔ hekpɔ
eya ta alea nya la lee nye esi
yudatɔ geɖewo mekpɔ mawu ƒe amenuveve si dim wole la o
wo dometɔ ʋe siwo mawu tia la kpɔe, ke ame bubuwo ƒe ŋkuwo gbã
nu siae ŋɔŋlɔ kɔkɔe la le gbɔgblɔm esi wòxlẽ fia be mawu na wodɔ alɔ̃, womia woƒe ŋkuwo eye woƒe towo me xe ale be womete ŋu se nu si gblɔm míele tso kristo ŋu la gɔme o
aleae wòle va se ɖe egbe
fia david ƒo nu tso nu ma ke ŋu esi wògblɔ be, “mina woƒe nuɖuɖu nyuiwo kple yayra bubuwo nana woabu be nu sia nu sɔ le yewo kple mawu dome
mina nu nyui siawo nayi atrɔ agbɔ va dze ta dzi na wo eye woagbã wo gudugudu
mina woƒe ŋkuwo dzi natsyɔ ale be womagate ŋu akpɔ nu o
mina agba kpekpe nabi dzime na wo gobaa hafi woanɔ yiyim ɖaa
”
đe esia le fiafiam be mawu gbe yudatɔwo tegbetegbea? kura o! eƒe taɖodzinue nye yeana yeƒe ɖeɖe nanɔ anyi na trɔ̃subɔlawo hã ekema yudatɔwo aʋã ŋu eye woadi mawu ƒe ɖeɖe na woawo ŋutɔ
azɔ ne xexeame katã kpɔ yayra to mawu ƒe ɖeɖenana me la, ekema ne yudatɔwo agbe mawu ƒe ɖeɖe la xɔxɔ la, mibu yayra gã si wu esia, si ava xexeame dzi ne yudatɔwo hã va xɔ yesu la ŋu
abe ale si mienya ene la, mawu tiam be manye dɔtsɔla tɔxɛ na mi trɔ̃subɔlawo
metea gbe ɖe nu sia dzi eye meɖoa ŋku edzi na yudatɔwo ɣesiaɣi si mate ŋui,
ale be, ne mate ŋui la, mana woadi nu si le mi trɔ̃subɔlawo si eye mato esia me aɖe wo dometɔ aɖewo
anye nu wɔnuku gã aɖe ŋutɔ ne wozu kristotɔwo
mawu ƒe tɔtrɔ le wo yome fia be mawu trɔ ɖe xexeame ƒe akpa bubuawo ŋu be yeatsɔ yeƒe ɖeɖe ana wo
aganye nu si awɔ nuku wu ne yudatɔwo azu kristotɔwo
anɔ abe ame kukuwo ƒe agbegbɔgbɔ ene
eye zi ale si abraham kple nyagblɔɖilawo nye mawu ƒe amewo la, wo viwo hã anye mawu ƒe amewo
elabena ne ati aɖe ƒe kewo le kɔkɔe la, eƒe alɔwo hã anɔ kɔkɔe
ke wolã alɔ siawo dometɔ aɖewo, siwo le abraham ƒe ati la ŋu la ɖa; ame siawoe nye yudatɔwo
eye mi trɔ̃subɔlawo, mienye alɔwo tso amiti aɖe si nɔ gbeme la dzi, ke azɔ la, mieva zu alɔ na abraham ƒe ati la
eya ta azɔ la, miawo hã mixɔ yayra si ŋugbe mawu do na abraham kple viawo eye miakpɔ gome le mawu ƒe nunyiame me tso eya ŋutɔ ƒe amiti tɔxɛ la gbɔ
gake mikpɔ nyuie be miagaƒo adegbe be wotsɔ yewo ɖo atilɔ siwo wolã ɖa la teƒe o
miɖo ŋku edzi be miele vevie le ale si mienye mawu ƒe ati la ƒe akpa aɖe la ɖeɖe ko ta; alɔ ko mienye, menye ati la ƒe kee mienye o
miagblɔ be, “wolã alɔ siawo ɖa be woakpɔ teƒe nam
esia fia be menye ame dzadzɛ
”
kpɔ nyuie
đo ŋku edzi be wolã alɔ ma siwo nye yudatɔwo ɖa, elabena womexɔ mawu dzi se o, eye miawo miezu alɔwo le miaƒe dzixɔse ɖeɖe ko ta
migado mia ɖokuiwo ɖe dzi o; mibɔbɔ mia ɖokuiwo, mida akpe eye miakpɔ nyuie
elabena ne mawu mekpɔ nublanui na atilɔ gbãtɔwo o la, makpɔ nublanui na miawo hã o
mide dzesi ale si mawu nyoa dɔme eye wògahea to hãe
esẽa asi ɖe ame siwo gbea toɖoɖoe la dzi, ke enyoa dɔme ne míeyi elɔlɔ̃ kple edzixɔxɔse dzi
ke ne míelɔ̃e o eye míexɔ edzi se hã o la, alã míawo hã ɖa
ke ne yudatɔwo aɖe asi le woƒe dzimaxɔse ŋu eye woatrɔ ava mawu gbɔ la, mawu agaxɔ wo ado ɖe ati la dzi
ŋusẽ le esi be wòawɔe
elabena ne mawu lɔ̃ be yeaxɔ mi ame siwo nɔ adzɔge ke, mienye amiti dzodzro aɖe ƒe akpa aɖe tsã eye fifia yeaxɔ mi ado ɖe ye ŋutɔ yeƒe ati nyui dzi, nu si medzɔna edziedzi o la, ɖe miekpɔe be anɔ klalo sãa wu be yeagbugbɔ yudatɔwo, ame siwo nɔ afi ma tsã la axɔ oa?
nɔvi lɔlɔ̃awo, medi be mianya nyateƒe sia tso mawu gbɔ, ale be miagado mia ɖokuiwo ɖe dzi eye miade asi dada me o
ẽ, eme kɔ be yudatɔ aɖewo tsi tsitre ɖe nyanyui la ŋu azɔ, ke anɔ alea va se ɖe esime mi trɔ̃subɔla siwo katã lɔ̃ la, miava kristo gbɔ
ekema israel blibo la akpɔ ɖeɖe
mieɖo ŋku nu si nyagblɔɖilawo gblɔ tso nu sia ŋuti dzia? “xɔla aɖe ado tso zion eye wòatrɔ yudatɔwo katã ɖa tso mawumavɔmavɔ̃ ɖe sia ɖe ƒomevi gbɔ
ɣemaɣi me la, maɖe woƒe nu vɔ̃wo katã ɖa abe ale si medo ŋugbee ene
”
azɔ la yudatɔ geɖeawo nye nyanyui la ƒe futɔwo
wolé fui
ke nu sia nye viɖe na miawo, elabena ena mawu tsɔ eƒe nunana na mi trɔ̃subɔlawo
ke mawu galɔ̃a yudatɔwo kokoko le eƒe ŋugbe si wòdo na abraham, isak kple yakɔb la ta
elabena mawu magagbugbɔ eƒe nunanawo kple eƒe ameyɔyɔ axɔ o; mawu magbe eƒe ŋugbedodowo dzi wɔwɔ gbeɖe o
tsã la, mienye aglãdzelawo ɖe mawu ŋu, ke esi yudatɔwo gbe eƒe nunanawo xɔxɔ la, mawu ve miawo nu ɖe wo teƒe
azɔ la, yudatɔwoe nye aglãdzelawo
gake gbe ɖeka la, woawo hã akpɔ gome le mawu ƒe amenuveve si wòkɔ ɖe mia dzi la me
elabena mawu ɖe ŋku ɖa le wo ŋu le woƒe nu vɔ̃ ta ale be yeate ŋu akpɔ nublanui na amewo katã sɔsɔe
o, mawu wɔnuku aɖe ŋutɔe le mía si
eƒe nunya kple kesinɔnuwo lolo loo! míate ŋu ase eƒe nyametsotsowo kple ɖoɖowo me akpɔ o!
elabena mía dometɔ kae ate ŋu anya aƒetɔ la ƒe tame? ame kae nya nu ale gbegbe be wòate ŋu azu eƒe aɖaŋudela alo mɔfiala?
ame kae ate ŋu adɔ aƒetɔ la ɖa be wòaɖe mɔ amea nawɔ nane?
elabena mawu ko gbɔe nu sia nu tsona
nu sia nu le agbe le eya ko ƒe ŋusẽ ta, eye nu sia nu li na eƒe ŋutikɔkɔe
ŋutikɔkɔe nanye etɔ tegbee! amen
eya ta, nɔvinyewo, le mawu ƒe nublanuikpɔkpɔ sɔgbɔ la ta, mele ŋusẽ dom mi be miatsɔ miaƒe ŋutilãwo awɔ vɔsa gbagbe si le kɔkɔe eye wòdzea mawu ŋu esi anye miaƒe subɔsubɔ gbɔgbɔmetɔ
migazɔ azɔ ɖe xexe sia me ƒe nuɖoanyiwo nu o ke boŋ mitrɔ to miaƒe tamesusuwo ƒe yeyewɔwɔ me ekema miate ŋu anya, akpɔ kakaɖedzi le nu si mawu ƒe lɔlɔ̃nu nye la ŋu, eƒe lɔlɔ̃nu si nyo eye wòdze hede blibo
le mawu ƒe amenuveve ƒe nunana si wònam nu la, mele egblɔm na mia dometɔ ɖe sia ɖe be
migabu mia ɖokuiwo ame gãwoe wu ale si dze o, ke boŋ mibu mia ɖokuiwo ɖokuibɔbɔlawoe le xɔse ƒe dzidzenu si mawu na mi la nu
abe ale si ŋutinu geɖewo le miaƒe ŋutilãwo ŋu eye ŋutinu siawo katã mewɔa dɔ ɖeka o ene la
nenema kee wole kristo hã ƒe ŋutilã ŋui, eye ŋutinu siawo nye wo nɔewo tɔ, ame sia ame hiã nɔvia
mawu na amenuvevenunana mía dometɔ ɖe sia ɖe be wòawɔ nu tɔxɛ aɖe nyuie
eya ta ne mawu na nunana wò be nãgblɔ nya ɖi la, ekema ele na wò be nãgblɔ nya ɖi ɣesiaɣi si nãte ŋui kple zi geɖe ale si wò xɔse asẽ ŋu ale be nãte ŋu axɔ nya tso mawu gbɔ
ne wò nunanae nye be nãsubɔ ame bubuwo la, ekema nãsubɔ wo nyuie
ne ènye nufiala la, nãfia nu nyuie
ne ènye mawunyagblɔla la, ekema ele be nãkpɔ egbɔ be ŋusẽ le yeƒe mawunya ŋu eye wòkpena ɖe amewo ŋu
ne mawu na hotsui wò la tsɔe nyo dɔme eye nãkpe ɖe ame bubuwo ŋu
ne mawu na dzikpɔkpɔ ƒe nunana wò eye wòna be nãkpɔ ame bubuwo ƒe dɔwo dzi la, ele na wò be nãlé fɔ ɖe wò dɔdeasi sia ŋu vevie
ele na ame siwo faa akɔ na konyifalawo be woatsɔ kristotɔwo ƒe dzidzɔ awɔe
migalɔ̃ mia nɔewo le ŋkume ko o, ke boŋ milɔ̃ wo tso dzi vavã me ke
milé fu nu vɔ̃
mide nu nyui dzi
mitsɔ dadaviwo ƒe lɔlɔ̃ lɔ̃ mia nɔewo eye mide bubu mia nɔewo ŋu wu miawo ŋutɔ ɖokuiwo
migagbɔdzɔ le vevidodo me o, ke boŋ mixɔ dzo le gbɔgbɔ me eye misubɔ aƒetɔ la kple dzi blibo
mikpɔ dzidzɔ le ɖoɖo siwo katã mawu le wɔwɔm ɖe mia ŋu la ŋuti
mido dzi le xaxawo me eye mianɔ gbedodoɖa dzi ɣesiaɣi
ne mawu viwo ge ɖe hiã me la, miɖe wo tso eme
mikpe amewo va miaƒe aƒewo me enuenu ne woaɖu nu kpli mi; ne dzeƒe hiã wo la, mina wo
ne ame aɖe wɔ nu masɔmasɔ aɖe ɖe ŋuwò le wò kristotɔnyenye ta la, mègaƒo fi dee o; do gbe ɖa ɖe eta eye nãyrae
mikpɔ dzidzɔ kple ame siwo le dzidzɔ kpɔm
mifa konyi kple ame siwo le konyi fam
miwɔ dɔ kple mia nɔewo dzidzɔtɔe
migado mia ɖokuiwo ɖe dzi glodzoo o
migadze agbagba be yewoadze amegãwo ŋu o, ke boŋ mide ha kple ame gblɔewo
migabu be yewonya nu sia nu o
migaɖo vɔ̃ vɔ̃ teƒe o
miwɔ nuwo ale be ame sia ame nate ŋu akpɔe be mienye nyateƒetɔwo le goawo katã me
migawɔ dzre kple ame aɖeke o, ke boŋ minɔ anyi kple ame sia ame le ŋutifafa me abe ale si miate ŋui ene
xɔ̃nye lɔlɔ̃awo, migabia hlɔ̃ na mia ɖokuiwo o
migblẽ hlɔ̃biabia ɖe mawu ƒe asime elabena eya ŋutɔe gblɔ be yeabia hlɔ̃ ame siwo dze na hlɔ̃biabia
le hlɔ̃biabia teƒe la, ne dɔ le wò futɔ wum la, na nuɖuɖui
ne tsikɔ le ewum la, na tsii wòano
ekema ãna ŋu nakpee le nu si wòwɔ ɖe ŋuwò la ta
mègana nu vɔ̃ naɖu dziwò o, ke boŋ tsɔ nu nyui wɔwɔ ɖu nu vɔ̃ dzii
miɖo to dziɖuɖu la, elabena mawue nye ame si ɖo dziɖuɖu la anyi
dziɖuɖu aɖeke mele afi aɖeke si mawu ŋutɔ metsɔ ŋusẽ na o
eya ta ame sia ame si gbe dukɔa ƒe sewo dzi wɔwɔ la, gbe mawu ƒe sewo dzi wɔwɔ eye tohehe adze nu sia yome
elabena kpovitɔ medoa ŋɔdzi na ame siwo le nu nyui wɔm o, ke ame siwo le nu vɔ̃ wɔm la, avɔ̃ kpovitɔ ɣesiaɣi
eya ta ne mèdi be yeanɔ vɔvɔ̃m o la, wɔ seawo dzi kpoo ekema eme anyo na wò
mawue ɖo kpovitɔ la ɖa be wòakpe ɖe ŋuwò
ke ne èle nu vɔ̃ aɖe wɔm la, eme kɔ ƒãa be ãnɔ vɔvɔ̃m elabena kpovitɔ la ana woahe to na wò
nu sia tututu tae mawu ɖoe ɖa
eya ta miwɔ seawo dzi le nu eve siawo ta 
gbã, be miagaxɔ tohehe o; evelia, elabena mienyae xoxo be ele be yewoawɔ seawo dzi
midzɔ miaƒe dugawo hã le nu eve siawo ke ta, elabena ele be woaxe fe na dziɖuɖudɔwɔlawo ale be woate ŋu anɔ mawu ƒe dɔ la wɔm, anɔ kpekpem ɖe mia ŋu
mixe fe na ame sia ame abe ale si wòdzee ene
mixe miaƒe dugawo kple adzɔwo dzidzɔtɔe
miɖo to miaƒe tatɔwo eye mitsɔ bubu na ame sia ame si dze bubu
migana naneke ƒe fe natsi mia ŋu o negbe ame bubuwo lɔlɔ̃ ƒe fe ko
migaxe ame bubuwo lɔlɔ̃ ƒe fe sia vɔ gbeɖe o! elabena ne mielɔ̃ wo la, miawɔ mawu ƒe sewo katã dzi eye miawɔ nu sia nu si mawu bia tso mia si
ne èlɔ̃ hawòvi abe ale si nèlɔ̃ wò ŋutɔ ɖokuiwò ene la, mãdi be yeawɔ nu vevii, abae, awui, alo afi eƒe naneke o
gawu la, mãwɔ nu vɔ̃ kple hawòvi srɔ̃ alo adi nu si nye etɔ alo awɔ nu bubu aɖeke si se ewoawo gblɔ be menyo o la ɖe eŋu o
seawo katã ƒe ƒuƒoƒoe nye esia be nãlɔ̃ hawòvi abe ale si nèlɔ̃ ɖokuiwo ene
lɔlɔ̃ naa womedaa vo ɖe ame aɖeke ŋu o
eya tae wòsɔ ɖe nu siwo katã wòle be míawɔ la dzi
se ɖeka sia koe miehĩa
nu bubu si ta wòle be mianɔ agbe nyui nye be
mienya be ɣeyiɣi boo megali o
minyɔ elabena aƒetɔ la ƒe vava tu aƒe fifia wu ale si míexɔe se tsã
zã la va yi vɔ, ŋu le kekem azɔ! eya ta mina míaɖe asi le vivitimenuwɔwɔwo ŋu eye míado kekeli ƒe akpoxɔnuwo
mina míawɔ nu dzeame, abe ale si nyo le ŋkeke me ene, menye le aglotutuwo kple ahamumuwo, menye le ahasiwɔwɔwo kple hadzedzewo eye menye le dzrewɔwɔ kple ŋuʋaʋã me o
ke boŋ mibia aƒetɔ yesu kristo be wòakpe ɖe mia ŋu be mianɔ agbe abe ale si dze ene
migakpɔ dzidzɔ le nu vɔ̃ wɔwɔ ŋu o
mixɔ nɔvi ɖe sia ɖe si adi be yeage ɖe hamea me la nyuie, ne eƒe xɔse mesẽ ŋu o hã
migahe nya ɖe eŋu le eƒe susu siwo to vovo tso mia tɔwo gbɔ la ŋu le nu si nyo alo nu si menyo o la ta o
le kpɔɖeŋu me, migahe nya kplii be enyo be wòaɖu lã si wotsɔ sa vɔe na legbawo loo alo menyo o
mixɔe se be nu vɔ̃ aɖeke mele nu sia me o, ke ame bubuwo ƒe xɔse gbɔdzɔ wu mia tɔ
woawo bu be menyo o eye woagbe lãɖuɖu kura aɖu amagbewo ko ɖe lã ma tɔgbi ɖuɖu teƒe
mele be ame siwo bu be enyo be woaɖu lã ma tɔgbi la nado vlo ame siwo mebui nenema o
ne mienye ame siwo meɖui o la, migaɖe vodada na ame siwo aɖui o
elabena mawu xɔ wo be woanye ye viwo
mawu ƒe subɔlawo wonye, menye miawo ƒe subɔlawo wonye o
mawue wole agbe na, menye miawoe wole agbe na o
mina mawu nana woanya ne wo tɔ dzɔ loo alo wo tɔ medzɔ o
mawu ate ŋu ana woawɔ nu si wòle be woawɔ
ame aɖewo bu be ele be woawɔ kristotɔwo ƒe ŋkekenyuiwo kple ŋkeke tɔxɛwo ŋudɔ atsɔ asubɔ mawu, ke ame aɖewo gblɔ be, menyo o eye wònye abunɛnu be woaɖe fu na ame ɖokui nenema, elabena ŋkeke sia ŋkeke nye mawu tɔ
ele be ame sia ame natso nya siawo tɔgbi me na eɖokui
ne ŋkeke tɔxɛwo le mia si hena aƒetɔ la subɔsubɔ la, miele agbagba dzem be yewoade bubu eŋu eye wònye nu nyui aɖe miele wɔwɔm
nenema kee nye ame si ɖu lã si wotsɔ sa vɔe na legbawo; eda akpe na aƒetɔ la ɖe eta
eya hã wɔe nyuie
ame si madi be yeaɖu lã ma tɔgbi o la hã di be yeadze aƒetɔ la ŋu eye wòle akpe dam
menye aƒetɔwo míenye na mía ɖokuiwo be míanɔ agbe alo aku abe ale si míawo ŋutɔ míatia la ene o
ne míele agbe o, míeku o, míedzea aƒetɔ la yome eye míenye etɔwo le go eveawo dometɔ ɖe sia ɖe me
nu sia tututu tae kristo ku eye wògatsi tsitre ale be yeate ŋu anye míaƒe aƒetɔ ne míele agbe o, míeku o
mèkpɔ mɔ nãɖe vodada na nɔviwò alo nãdo vloe o
đo ŋku edzi bena mía dometɔ ɖe sia ɖe atsi tsitre ɖe mawu ƒe ʋɔnudrɔ̃zikpui la ŋgɔ
elabena woŋlɔe ɖi bena aƒetɔ la gblɔ be, “esi mele agbe la, ame sia ame adze klo nam eye aɖe sia aɖe aʋu nya me na mawu
”
nyateƒe ame sia ame ana akɔnta tso eɖokui ŋu na mawu
eya ta mègaɖe vodada na nɔviwò azɔ o
le esia teƒe la, dze agbagba eye nãnɔ agbe ale be mãnye nuɖiaɖia na nɔviwò ne wòakpɔ wò nãnɔ nu si eya bu be menyo o la wɔm o
le nye ŋutɔ gome la, meka ɖe aƒetɔ yesu ƒe ŋusẽ dzi be naneke megblẽ le lã si wotsɔ sa vɔe na legbawo la ɖuɖu ŋu o
ke ne ame aɖe ya xɔe se be menyo o la, ekema mele be wòaɖui o elabena menyo le eya gbɔ o
eye ne nu si nãɖu anye nuɖiaɖia na nɔviwò la, mèle nu wɔm le lɔlɔ̃ me, ne èɖui o
mègana wò nuɖuɖu nagblẽ nu le ame si ta yesu ku ɖo la ŋu o
mègawɔ nu si ana amewo naɖe vodada na wò o, togbɔ be ènya be nu si yewɔ la nyo hafi hã
elabena le nuwo katã megbe la, nu si le vevie na mí kristotɔwo la, menye nu si míeɖu alo nu si míeno o, ke boŋ be míana gbɔgbɔ kɔkɔe la nana amenuveve, ŋutifafa kple dzidzɔ mí
ne miena kristo nye aƒetɔ le nu siawo me la, dzi adzɔ mawu eye ame bubuwo hã akpɔ dzidzɔ
eya ta mina miaƒe taɖodzinu nanye be nusɔsɔe nanɔ hamea me eye miadze agbagba ado ŋusẽ mia nɔewo
migana lãkɔ ɖeka nagblẽ mawu ƒe dɔwɔwɔ me o
miɖo ŋku edzi be naneke megblẽ le lã ŋu o, ke enye nu vɔ̃ be nãɖui eye wòazu nuɖiaɖia na ame bubu
nu nyuitɔ si nãwɔe nye nãɖe asi le lãɖuɖu alo ahanono alo nu sia nu si wɔwɔ aɖia nɔviwò nu alo ana wòawɔ nu vɔ̃ la ŋu
ànya be nu gbegblẽ aɖeke mele nu si yewɔ la ŋu le mawu gɔ̃ hã gbɔ o, ke wɔe na ɖokuiwò ko
mègaɖe wò nu si nèxɔ se be enyo la fia le ame bubu siwo nu wòaɖia la ŋkume o
le go sia me la, woayra ame si mewɔ nu vɔ̃ to nu si wònya be enyo la wɔwɔ me o
ke ame sia ame si xɔ se be nu si yedi be yeawɔ menyo o la, mele be wòawɔe o
ne ewɔe la, ewɔ nu vɔ̃ elabena ebu be menyo o, eya ta nua menyo na eya o
nu sia nu si wòawɔ to nu si wònya be enyo gbɔ la, nye nu vɔ̃
ehiã be, mí ame siwo ŋu ŋusẽ le la míatsɔ ame siwo ŋu ŋusẽ mele o la ƒe gbɔdzɔgbɔdzɔwo eye míagadze mía ɖokui ŋu o
mía dome ame sia ame nadze ehavi ŋu hena ehavi ƒe nyonyo kple tutuɖedzi
kristo mewɔ nu be yeadze ye ɖokui ŋu o
abe ale si psalmokpala gblɔe ene la, “eva be yeakpe fu eye yeaxɔ dzudzu tso ame siwo tututu tsi tsitre ɖe aƒetɔ la ŋu la gbɔ
”
ele be nu siwo woŋlɔ ɖe ŋɔŋlɔ kɔkɔe la me gbe aɖe gbe ke la nafia dzigbɔɖi mí eye wòade dzi ƒo na mí ale be míanɔ mɔ kpɔm na ɣeyiɣi si mawu aɖu nu vɔ̃ kple ku dzi
mawu, ame si naa dzigbɔɖi kple tenɔnɔ kpakple dzideƒo ame la, nakpe ɖe mia ŋu be mianɔ anyi kple mia nɔewo le nɔvilɔlɔ̃ blibo me eye ame sia ame natsɔ kristo ƒe nɔnɔme anɔ agbe ɖe nɔvia ŋu
ekema mí katã míate ŋu atsɔ gbe ɖeka akafu aƒetɔ la, atsɔ ŋutikɔkɔe ana mawu, míaƒe aƒetɔ yesu kristo fofo
eya ta mixɔ mia nɔewo nyuie ɖe hame la me abe ale si kristo ŋutɔ hã xɔ mi ene, ekema miatsɔ ŋutikɔkɔe ana mawu
miɖo ŋku edzi be yesu kristo va be yeafia be mawu wɔa eƒe ŋugbedodowo dzi eye be yeakpe ɖe yudatɔwo ŋu
migaɖo ŋku edzi hã be eva be trɔ̃subɔlawo hã nakpɔ ɖeɖe eye woatsɔ ŋutikɔkɔe ana mawu le ale si wòvea wo nu la ta
nu siae psalmokpala la fia esi wòŋlɔ bena, “makafu wò le trɔ̃subɔlawo dome eye madzi ha na wò ŋkɔ
”
le teƒe bubu aɖe la, egagblɔ be, “o, trɔ̃subɔlawo, mikpɔ dzidzɔ kple mawu ƒe amewo, yudatɔwo
”
egagblɔ le teƒe bubu hã be, “o, trɔ̃subɔlawo, mikafu aƒetɔ la, mina ame sia ame nakafui
”
nyagblɔɖila yeseya gblɔ be, “domenyila aɖe atso isai ƒe aƒe me eye wòaɖu fia ɖe trɔ̃subɔlawo dzi
”
eya ta mele gbe dom ɖa ɖe mi trɔ̃subɔlawo ta be mawu, ame si naa mɔkpɔkpɔ mi la, nana dzidzɔ kple ŋutifafa nayɔ mia me le esi miexɔ edzi se ta
mele gbe dom ɖa be mawu nakpe ɖe mia ŋu be mɔkpɔkpɔ le mawu me nagba go le mia me to gbɔgbɔ kɔkɔe ƒe ŋusẽ si le mia me la me
nɔvinyewo, menya be mienye ame nyanuwo kple ame nyuiwo eye mienya nu siawo nyuie ale be miate ŋu afia nu ame bubuwo tso wo katã ŋu
metsɔ dzideƒo ŋlɔ nya aɖewo na mi abe ŋkuɖoɖo nu dzi na mi ene to amenuveve si mawu nam la me
be manye yesu kristo ƒe dɔtsɔla na trɔ̃subɔlawo, eye be matsɔ mawu ƒe nyanyui la vɛ na mi trɔ̃subɔlawo be miazu vɔsa si dze mawu ŋu si ŋu gbɔgbɔ kɔkɔe la kɔ
eya ta mekpɔ mɔ maƒo adegbe vie le nu siwo katã kristo yesu wɔ to dzinye la ŋu
mele be mabu akɔnta le ale si wòwɔ ame bubuwo ŋudɔ la ŋu o, ke menya esia be
eto dzinye eye wòhe trɔ̃subɔlawo va mawu gbɔe
meɖe wo kple nye gbeƒãɖeɖe kpakple nye agbe nyui si menɔ le woƒe ŋkume hekpe ɖe nukunu siwo wowɔ to dzinye abe dzesiwo tso mawu gbɔ ene la ŋu
esiawo katã tso gbɔgbɔ kɔkɔe la ƒe ŋusẽ me
meɖe gbeƒã kristo ƒe nyanyui blibo la to mɔ sia dzi tso keke yerusalem yi ɖado ɖe iliriko ke
ke enye nye didi vevi be magayi ŋgɔ wu nenema gɔ̃ hã eye maɖe gbeƒã nyanyui la le teƒe siwo womese kristo ŋkɔ le kpɔ haɖe o
esia dzrom wu be maɖe gbeƒã le afi si ame bubu aɖe ɖo hame aɖe anyi ɖo xoxo
menɔ zɔzɔm ɖe ɖoɖo si ŋu woƒo nu le le ŋɔŋlɔ kɔkɔea me la nu
afi siae yesaya gblɔ le be, “ame siwo mese kristo ŋkɔ kpɔ haɖe o la, woakpɔ nu eye woase egɔme
”
nu sia tututu tae nyemete ŋu va kpɔ mi ɖa kaba o
ke mewu nye dɔ la nu le afi sia mlɔeba azɔ eye mele klalo be mava le ƒe geɖe siwo melala la megbe
mele tame ɖom be mayi spania
ne meyina la, matɔ ɖe roma eye ne menɔ anyi kpli mi le dzidzɔ me ɣeyiɣi kpui aɖe la, miagate ŋu ado mɔm
ke hafi mava la, ele be mayi yerusalem gbã eye matsɔ nunana aɖe ayi na yudatɔ siwo nye kristotɔwo le afi ma
elabena kristotɔ siwo le makedonia kple akaya la di nanewo be yewoaɖo ɖe nɔvi siwo le yerusalem, ame siwo le ɣeyiɣi sesẽ aɖe ŋutɔ me tom
edzɔ dzi na wo ŋutɔ be woawɔ esia elabena wodze sii be yewonyi akpedafe gã aɖe le kristotɔ siwo le yerusalem la si
nu ka ta? elabena nya tso kristo ŋu va na trɔ̃subɔla siawo tso hame si le yerusalem la gbɔ
tso esime woxɔ nyanyui la ƒe gbɔgbɔmenunana sia tso afi ma la, wodze sii be nu suetɔ si yewo hã yewoate ŋu awɔ lae nye yewoakpe ɖe wo ŋu kple anyigbadzinu aɖewo
ne metsɔ ga sia na wo eye mewu dɔ nyui si wowɔ na wo nɔviwo nu na wo la, mava kpɔ mi ɖa ne mele spania yim
meka ɖe edzi be ne meva la, aƒetɔ la ana yayra geɖem matsɔ vɛ na mi
miado gbe ɖa kplim mahã? le aƒetɔ yesu kristo ta kple miaƒe lɔlɔ̃ nam si gbɔgbɔ kɔkɔe la tsɔ na mi ta la, mido gbe ɖa vevie ɖe tanye
mido gbe ɖa be mawu nakpɔ tanye le yerusalem tso ame siwo menye kristotɔwo o la sime
mido gbe ɖa hã be kristotɔ siwo le afi ma la nalɔ̃ axɔ ga si metsɔ yina na wo
ekema ne mawu lɔ̃ la, mate ŋu ava mia gbɔ kple dzidzɔ eye míade agbe yeye mía nɔewo me
ke azɔ la, mía mawu, ame si naa ŋutifafa la nanɔ anyi kpli mi katã amen
mele foibe, mía nɔvinyɔnu, ame si nye subɔla le kenkrea hame me la kafum na mi
mele biabiam tso mia si be miaxɔe abe ale si dze le aƒetɔ la me ene, eye le mɔ sia mɔ si dze ame kɔkɔewo la nu miakpe ɖe eŋu le nu sia nu si ahiãe la me
elabena ekpe ɖe ame geɖewo ŋu le woƒe hiahiãwo me
ekpe ɖe nye ŋutɔ hã ŋu
mido gbe na priskila kple akwila nam
wonye nye hadɔwɔlawo le kristo yesu ƒe dɔ la me
wotsɔ woƒe agbe de xaxa me ɖe tanye
menye nye ɖeka koe le akpe dam na wo o
ame siwo katã le trɔ̃subɔla siwo zu kristotɔwo ƒe hamewo me la hã le akpe dam na wo
mido gbe na ame siwo katã kpea ta hesubɔa mawu le woƒe aƒewo me la nam
mido gbe na xɔ̃nye vevi, epeneto, hã nam
eyae nye ame gbãtɔ si zu kristotɔ le asia
mido gbe na maria hã, ame si wɔ dɔ sesĩe hekpe ɖe mía ŋu la, nam
andronika kple yunia hã li; woawoe nye nye ƒometɔ siwo nɔ gaxɔ me kplim
apostoloawo bua wo eye wozu kristotɔ hafi meva zui
mido gbe na wo nam
mido gbe na ampliato, ame si melɔ̃na abe mawu ŋutɔ viwo dometɔ ɖeka ene
kple urbano, míaƒe hadɔwɔla kpakple stakis nam
apeles, ame nyui si ŋu mawu kpɔ ŋudzedze le la hã li
mido gbe nɛ nam
mitsɔ nye gbedoname nyuitɔ na ame siwo le dɔ wɔm le aristobulo ƒe aƒeme
medo gbe na nye ƒometɔ herodion kple kluvi siwo nye kristotɔwo le narkiso ƒe aƒe me,
kple trifena kpakple trifosa, ame siwo nye aƒetɔ la ƒe dɔwɔlawo kple persis lɔlɔ̃a, ame si wɔ dɔ sesĩe ŋutɔ na aƒetɔ la
medo gbe na rufo, ame si aƒetɔ la tia be wòanye ye ŋutɔ tɔ kple dadaa lɔlɔ̃a, ame si kpɔ dzinye abe danye ene
mido gbe na asinkrito, flego, herme, patroba, herma kple nɔvi bubu siwo katã le gbɔ
migblɔ na filologo, yunia, nereo kple nɔvianyɔnu kple olimpa kpakple kristotɔ bubu siwo katã le wo gbɔ la be medo gbe na wo
mitsɔ nugbugbɔ kɔkɔe do gbe na mia nɔewo nam
hame siwo katã le afi sia la do gbe na mi katã
nya ɖeka gale asinye magblɔ hafi awu agbalẽ sia nu
migade ha kple ame siwo dea mama amewo dome, naa amewo ƒe xɔse trana eye wofiaa nu siwo tsi tre ɖe nu siwo wofia mi tso kristo ŋuti la o
nufiala siawo mele dɔ wɔm na míaƒe aƒetɔ yesu kristo o, ke boŋ woawo ŋutɔ ƒe viɖe ko dim wole
woƒoa nu nyuie eye woblea susu wodzoe tɔwo enuenu
ke ame sia ame nya be miawo ya la mienye nuteƒewɔlawo
nu sia doa dzidzɔ gã nam
medi be mianya nu tso nu si nyo la ŋu ɣesiaɣi eye miavo tso nu vɔ̃ ɖe sia ɖe me
esusɔ vie ŋutifafa ƒe mawu la nagbã satana ɖe miaƒe afɔ te gudugudu
míaƒe aƒetɔ yesu ƒe yayra nava mia dzi
timoteo, nye hadɔwɔla, kple lukio, yason kple sosipatro, nye ƒometɔwo do gbe na mi
nye tertio, ame si le agbalẽ sia ŋlɔm na paulo la, nye hã medo gbe na mi abe mia nɔvi kristotɔ ɖeka ene
gayo be mado gbe na mi
eya ƒe amedzroe menye eye hamea kpea ta le afii le eƒe aƒe me
erasto, ame si nye dugadzikpɔla kple kuarto, nɔvi kristotɔ aɖe, do gbe na mi
míaƒe aƒetɔ yesu kristo ƒe amenuveve nanɔ anyi kpli mi katã
azɔ ame si te ŋu ɖo mia gɔme anyi to nye nyanyui kple gbeƒãɖeɖe yesu kristo me esiae nye ɖoɖo si woɣla ɖe mi tso xexeame ƒe gɔmedzedzea me ke
ke azɔ la abe ale si nyagblɔɖilawo gblɔe do ŋgɔ eye abe ale si mawu mavɔtɔ la de se ene la, wole gbeƒã ɖem na dukɔwo katã be woaxɔe ase eye woaɖo to eya amea
mawu ame si ɖeka koe nye nunyatɔ to yesu kristo dzi la, tɔ nanye ŋutikɔkɔe la yi ɖe mavɔmavɔ me! amen
agbalẽ sia tso nye, paulo, yesu kristo ƒe apostolo, si woyɔ to mawu ƒe lɔlɔ̃nu me la kple nɔvi sostenes gbɔ
na mawu ƒe hame si le korinto, ame siwo ŋu
wokɔ le kristo yesu me eye woyɔ wo be woanɔ kɔkɔe la kpakple ame siwo katã le xexeame godoo xɔ mía aƒetɔ yesu kristo ƒe ŋkɔa dzi se abe wo ƒe aƒetɔ kple mía aƒetɔ ene
mawu mía fofo kple aƒetɔ yesu kristo nayra mi eye wòana be miakpɔ ŋutifafa le miaƒe dziwo kple tamesusuwo me
mele akpedada dzi ɖaa na mawu le nunana tɔxɛ siwo wòna mi le esime miezu kristotɔ azɔ la ta
ena be miaƒe agbanɔnɔ de blibo eye nu sia nu su mia si azɔ
ena ŋusẽ mi be miate ŋu aƒo nu kple dzideƒo le yesu kristo ŋuti eye wòna be miake ɖe nu si nye nyateƒe la ŋu azɔ
nu si megblɔ be yesu kristo awɔ na mi la va eme pɛpɛpɛ abe ale si megblɔe ene
azɔ la, mawu ƒe amenuveve manyagblɔ kple eƒe yayra su mia si
le ɣeyiɣi sia me, esime miele mía aƒetɔ yesu kristo ƒe vava zi evelia lalam la, mawu na gbɔgbɔmenunana vovovowo kple ŋusẽ tɔxɛ, si ana be miate ŋu anɔ eƒe lɔlɔ̃nu wɔm la mi
hekpe ɖe esia ŋu la, mawu do ŋugbe be, tso fifia va se ɖe nuwuwu la, ame aɖeke makpɔ nu vɔ̃ aɖeke le mia ŋu o eye womabu fɔ mi le ŋkeke si dzi aƒetɔ yesu kristo agatrɔ ava la dzi o
kakaɖedzi blibo le asinye be mawu awɔ esia na mi elabena medana le eƒe ŋugbedodo dzi gbeɖe o
gawu la mawu ŋutɔe yɔ mi be miava zu yesu kristo xɔlɔ̃wo
nɔviwo, metsɔ aƒetɔ yesu kristo le kuku ɖem na mi be miadzɔdzɔ nyahehe vivivo le mia nɔewo dome
mina nusɔsɔ blibo nanɔ mia me ale be mama kukluiwo nagava mia dome o
meɖe kuku na mi be miawɔ ɖeka le susu kple ɖoɖowo wɔwɔ me
nɔvinye lɔlɔ̃tɔwo, mia nɔvi siwo le aƒetɔ kloe ƒe aƒeme la dometɔ aɖewo fi tofi nam be, nyahehe kple dzre sɔŋ ko dzi miele
mia dometɔ aɖewo le gbɔgblɔm be, yewo la paulo yomedzelawo yewonye; bubuwo be apoloe nye yewoƒe amegã
ame aɖewo hã be petro ƒe amewo yewonye, gawu la ame aɖewo hã be yewo koe nye yesu kristo yomedzela vavãwo
miaƒe nuwɔna sia na wòle dzedzem abe ɖe kristo ma ɖe akpa vovovowo me ene
ke medi be mabia mi se be, nye pauloe ku ɖe miaƒe nu vɔ̃wo ta hã? alo wode mawutsi ta na mia dometɔ aɖe le nye ŋkɔ dzia?
edzɔ dzi nam ŋutɔ eye meda akpe na mawu vevie be krispo kple gayo ɖeɖe koe nye ame siwo nye ŋutɔ mede mawutsi ta na le mia dome
eya ta fifia la, ame aɖeke mate ŋu agblɔ be mehe nu yeye aɖeke vɛ alo be mele nye ŋutɔ nye ha yeye tɔxɛ aɖe ɖom o
ẽ, meɖo ŋku edzi be mede mawutsi ta na stefano kple eƒe aƒemetɔwo hã
le woawo megbe la, nyemegade mawutsi ta na ame bubu aɖeke kura o
elabena yesu kristo meɖom ɖa be mava de mawutsi ta na amewo o ke boŋ be magblɔ nyanyui la
ke hã la nye nyagblɔgblɔ la meɖea kpe tututu o elabena ne mele mawunya gblɔm la, nyemeɖea ami ɖe nye nyawo o, elabena nyemedi be matɔtɔ ŋusẽ blibo si le yesu ƒe atitsogaŋunya la me kple amegbetɔwo ƒe nunya o
menya nyuie be ne ame siwo le mɔ tram eye wole bubum la se be yesu ku be yeaɖe wo la, aɖi bometsinya na wo
ke nya sia nye mawu ƒe ŋusẽ na mí ame siwo kpɔ ɖeɖe
elabena mawu ŋutɔ gblɔ be, “magblẽ amegbetɔwo ƒe ɖoɖo siwo katã wòwɔ hena ɖeɖekpɔkpɔ la me, ale ke ke nyasã anɔ emee hã eye maŋe aɖaba aƒu woƒe susuwo keŋ dzi
”
ekema ale ke wòanɔ na xexemegbalẽnyala gãwo kple nunyala gãwo katã? mawu na wo katã wodze abe bometsilawo kple numanyalawo ene
elabena, to nunya me la mawu wɔe be xexeametɔwo mate ŋu ake ɖe mawu ŋu gbeɖe to woawo ŋutɔ ƒe nunya alo ŋusẽ me o
ke boŋ esi ɣeyiɣia de tututu ko la mawu ŋutɔ na bena ame siwo katã xɔ eƒe nyanyui, si xexeametɔwo ya buna be enye bometsinya la dzi se la, kpɔ ɖeɖe
yudatɔwo dia nukunu kple dzesiwo, eye griktɔwo dia xexemenunya,
ke míawo ya míeɖea gbeƒã kristo ame si woklã ɖe ati ŋuti, nu si nye nukikli na yudatɔwo kple bometsinya na helatɔwo,
ke hena ame siwo mawu yɔ la, yudatɔwo kple griktɔwo siaa la, kristoe nye mawu ƒe ŋusẽ kple nunya
elabena mawu ƒe bometsinya xɔ asi wu amewo ƒe nunya eye mawu ƒe gbɔdzɔgbɔdzɔ sesẽ wu amewo ƒe ŋusẽ
nɔviwo, ne mielé ŋku ɖe mia nɔewo dome la, miakpɔe be mí ame siwo le kristo yome la, dometɔ ʋee aɖewo koe nye amegãwo alo ame ŋkutatɔwo
ke boŋ mawu ɖe wòɖoe hetia ame siwo ŋu bubu mele o la be to wo dzi la, yeado ŋukpe xexemenunyala gãwo kple amegã siwo ŋu bubu le
đoɖo si xexemetɔwo mebu ɖe naneke me o ke boŋ wodo vloe la, eya dzie mawu to heɖi gbɔ̃ xexemetɔwo ƒe ɖoɖo gãwo
eye le esia ta ame aɖeke mate ŋu atɔ asi akɔ le mawu ƒe ŋkume be yenye nane o
elabena miaƒe agbe tso mawu ɖeka hɔ̃ gbɔ to yesu kristo dzi
yesue fia mawu ƒe ɖoɖo si wòwɔ na mía ɖeɖe la mí
eya kee wɔ mí míedze mawu ŋu
ewɔ mí míezu ame dzadzɛwo kple ame kɔkɔewo, eye wòtsɔ eɖokui na be yeaɖe mí tso nu vɔ̃ ƒe kluvinyenye me
mawunya ŋutɔ gblɔe be, “ne ame aɖe di be yeaƒo adegbe la ekema neƒo adegbe le nu si mawu wɔ la ɖeɖe ko ŋu
”
nɔviwo, esi meva mia gbɔ zi gbãtɔ la nyemegblɔ mawunya na mi kple susu deŋgɔ boo aɖeke o
elabena meɖoe kplikpaa be nyemagblɔ nya boo aɖeke wu esi ku ɖe aƒetɔ yesu kristo kple eƒe ku le atitsoga ŋuti la ŋu o
meva mia gbɔ le ɖokuibɔbɔ gã aɖe me eye menɔ vɔvɔ̃m henɔ dzodzom nyanyanya
nyemeɖe ami ɖe nye mawunyagbɔgblɔ kura o, ke boŋ gbɔgbɔ kɔkɔe la ŋutɔ nɔ menye hedo ŋusẽ nye nyawo ale be ame siwo se nyawo la, dze sii be mawu gbɔe wotso, ke menye xexemenunyala aɖeke ƒe nyawo wonye o
mewɔ esia be miaƒe xɔse nali ke le mawu ƒe ŋusẽ me ke menye le amewo ƒe nunya nu o
ke ne mele kristotɔ siwo de ŋgɔ le gbɔgbɔ me la dome la, meƒoa nu na wo kple nunya tɔxɛ
ke hã la, nyemewɔa xexe sia me nunya ŋutidɔ o eye nyemegblɔa nya siwo ƒomevi asɔ tome na ameŋuta siwo le xexeame, ame siwo le tsɔtsrɔ̃ ge abe ale si mawu ɖoe anyi ene o
nya siwo míegblɔna la tso mawu ŋutɔ gbɔ, eya ta wonye nya siwo gɔmesese blibo li na eye woɖe mawu ƒe ɖoɖo tɔxɛ si wowɔ be yeana míakpɔ dzidzɔ la fia
togbɔ be wowɔ ɖoɖo sia da ɖi hena míaƒe viɖekpɔkpɔ hafi xexeame va dzɔ hã la, enɔ ɣaɣla ɖe mía tɔgbuiwo
ke nublanuitɔe la, xexe sia me ƒe amegãwo mese ɖoɖoa gɔme o
nenye ɖe wose egɔme la anye ne womeklã ŋutikɔkɔe ƒe aƒetɔ la ɖe atitsoga ŋu o
esia tututue le mawu ƒe nya la me be, nu si amegbetɔ aɖeke mekpɔ kple ŋku o, nu si ame aɖeke mese kpɔ alo nu si ame aɖeke mesusu ɖe ta me kpɔ gbeɖe o la, eya tututue mawu dzra ɖo ɖi na ame siwo lɔ̃a aƒetɔ la
gake míawo ya míenya nu le nu siawo ŋu elabena mawu ɖo eƒe gbɔgbɔ ɖe mí be wòaɖe nu ɣaɣla siawo afia mí eye eƒe gbɔgbɔ kɔkɔe la dzroa nu sia nu me tsitotsito heɖea mawu ƒe nu ɣaɣlawo katã fiaa mí
amegbetɔ aɖeke mate ŋu anya nu si le nɔvia ƒe ta me alo ame si ƒomevi tututu ame bubu aɖe nye o, ke amea ŋutɔ koe anya nu si le ta me nɛ
nenema ke ame aɖeke mate ŋu anya mawu ƒe susuwo o negbe mawu ƒe gbɔgbɔ la ŋutɔ ko
le nyateƒe me la, mawu tsɔ eya ŋutɔ ƒe gbɔgbɔ na mí be wòaɖe mawu ƒe dɔmenyo ƒe nunana gã si nye eƒe yayra kple amenuveve manyagblɔ la afia mí
nya siwo tututu gbɔgbɔ kɔkɔe la gblɔ na mí la woawoe míetsɔ ɖe nya me na mi le nunana siawo ŋu, ke menye nya siwo dze mía ŋutɔwo ŋue megblɔ na mi o
ale míeƒoa nu kple gbɔgbɔ kɔkɔe la ƒe ŋusẽ be míatsɔ aɖe eƒe nyawo me na mi
eya ta ne ame aɖe mexɔ kristo ƒe gbɔgbɔ o la mate ŋu ase mawu ƒe nya siawo gɔme o eye maxɔ wo dzi ase hã o, elabena gbɔgbɔ kɔkɔe la ŋutɔe le nya siawo gblɔm
nya siawo katã aɖi bometsinya le tome na ame sia tɔgbi elabena ame siwo me gbɔgbɔ kɔkɔe la le la koe ate ŋu ase nya si gblɔm gbɔgbɔ kɔkɔe la le la gɔme, ame bubu aɖeke mate ŋu ase egɔme o
ke ame si me gbɔgbɔ la le la, sea, nu sia nu me tsitotsito, eye esia ɖea fu na xexeametɔwo, ame siwo me gbɔgbɔ la mele o, elabena eya mate ŋu ase nu siawo gɔme o
wɔna aɖeke mele ame sia tɔgbi ŋu o, elabena menya aƒetɔ la ƒe susu o eye medzroa nya me kple mawu kaka wòava yi mawu yɔ ge to gbedodoɖa me wòatɔ nɛ o
gake la enye nukunya be kristo ƒe ɖoɖowo kple eƒe susuwo ƒe akpa aɖe le mí kristotɔwo me
nɔvi lɔlɔ̃tɔwo, nyemete ŋu ƒo nu na mi abe ame siwo tsi le gbɔgbɔ me ene o, ke boŋ abe vidzĩwo, ame siwo mede ŋgɔ le kristotɔwo ƒe agbenɔnɔ me o eye wogale agbe le ŋutilã me abe ame siwo menye kristotɔwo o ene
le esia ta nyemate ŋu ana nuɖuɖu sesẽ mi be miaɖu o, ke boŋ notsi ko mana mi, elabena miaƒe dɔgbowo metsi atu nuɖuɖu sesẽ o
va se ɖe fifia hã la, notsi koe wòle be mianɔ nonom
elabena va se ɖe fifi hã la, miegale ko abe ɖeviwo ene le kristotɔwo ƒe agbenɔnɔ me
nu sia nu si dze mia ŋu lae miewɔna ke menye ɖe mawu ƒe didi dzi o
nu si tututu fia be mieganye ɖeviwo ko lae nye ale si miema ɖe hatsotso vovovowo me eye dzre, ŋuʋaʋã kple liʋiliʋĩlilĩ sɔŋ xɔ aƒe ɖe mia me
le nyateƒe me la, miaƒe nuwɔnawo dze ko abe ame siwo menya aƒetɔ la kura o la tɔ ene
mikpɔ ɖa, mia dometɔ aɖewo le gbɔgblɔm be yewoe nye paulo ƒe amewo, bubuwo hã be yewoe nye apolo yomedzelawo, ale miema kristo ƒe ha la ɖe akpa eve me
đe miaƒe nuwɔna sia mesɔ kple trɔ̃subɔlawo tɔ oa?
ke ame ka tututue nye apolo alo nye paulo ŋutɔ, be mianɔ dzre wɔm ɖe mía ta? mawu ƒe dɔla maɖinu siwo wòna ŋutete tɔxɛ aɖewo ko míenye eye to míaƒe dɔwɔwɔwo me la, miexɔ mawu dzi se
dɔ si mawu de asi nam koe nye be mado nuku la ɖe miaƒe dziwo me, eye apolo hã ƒe dɔe nye be wòade tsi nukuawo
ke mawu ŋutɔe na be nukuawo tsi eye wotse ku le miaƒe dziwo me
nukudola kple ame si de tsi nukuawo la ƒe dɔ mele vevie abe mawu, ame si na be nukuawo tsi la tɔ ene o
nye kple apolo la, dɔ ɖeka ma ke ko wɔm míele
taɖodzinu ɖeka koe le mía si, ke mawu axe fe na mía dometɔ ɖe sia ɖe le ale si wòdo vevi ɖe eƒe dɔ ŋu la nu
mawu ƒe hadɔwɔlawo ko míenye, ke miawoe nye mawu ƒe agble kple eƒe xɔ si wòtu, menye nye kple apolo tɔwoe mienye o
le eƒe dɔmenyo manyagblɔ ta la, mawu na xɔtutu ƒe aɖaŋum eye nye hã medze agbagba ɖo gɔme ɖokpe anyi, ke apoloe va tu xɔa yi edzi
ele be ame si le xɔa tum ɖe gɔmeɖokpea dzi la nakpɔ egbɔ be yetui nyuie
elabena ame aɖeke mate ŋu aɖo gɔmeɖokpe bubu aɖeke anyi si to vovo tso esi li xoxo, si nye yesu kristo la gbɔ o
gake xɔtunu vovovowo li si woate ŋu atsɔ atu xɔe ɖe gɔmeɖokpea dzi
ame aɖewo tua xɔ kple sika, klosalo alo kpe xɔasi bubuwo, ame bubuwo hã tsɔa ati, aɖa alo be gɔ̃ hã tua xɔe
ke ele be ame sia ame naɖo ŋku edzi be, ne kristo ƒe ʋɔnudrɔ̃ŋkeke la ɖo edzi la, woado xɔtunu vovovoawo kpɔ
woatsɔ dzo ado ame sia ame ƒe dɔwɔna kpɔ, akpɔe ɖa be eƒe dɔ la anɔ te mahã?
ame siwo ƒe dɔ mefia le dzo me o la, axɔ wo ƒe fetu
ke ne ame aɖe ƒe xɔ fia le dzoa me la ekema ebu nu gã aɖe, gake woaɖe eya ŋutɔ abe ame si woɖe le dzobibi me ene
đe mienyae bena, mawu ƒe xɔe mienye eye mawu ƒe gbɔgbɔ le mia me oa?
ne ame aɖe katse, do ŋunyɔ eye wògblẽ mawu ƒe aƒe sia la, mawu hã atsrɔ̃ ame ma enumake
elabena, mawu ƒe aƒe la nye teƒe kɔkɔe si me ɖiƒoƒo aɖeke mele o eye miawo tututue nye aƒe sia
mikpɔ nyuie be miaganɔ mia ɖokuiwo flum o
ne mia dometɔ aɖe bu be yenyaa nu ŋutɔ le amewo ƒe nukpɔkpɔ nu la, ekema ele be wòawɔ eɖokui bometsilae hafi ate ŋu anye nunyala vavãtɔ tso dziƒo
elabena xexe sia me ƒe nunyawo katã nye bometsitsi le mawu ƒe ŋkume
nu sia tututue woŋlɔ ɖe hiob ƒe agbalẽ me be, “mawu tre mɔ na amegbetɔ kple eya amegbetɔ ŋutɔ ƒe nunya”
wogagblɔe na mí le psalmowo ƒe agbalẽ hã me be, “aƒetɔ la nyae be amegbetɔwo ƒe susuwo katã le wodzoe abe ɖetifu ko ene
”
eya ta nɔviwo, miganɔ dadam ɖe mia nɔewo dzi o, elabena mawu tsɔ nu sia nu si hiã mi la na mi xoxo
etsɔ paulo, apolo kple kefa na mi be woakpe ɖe mia ŋu
mawu gatsɔ xexeame blibo, agbe, ku, egbe ŋkeke kple etsɔ si gbɔna la hã na mi
nu siawo katã nye mia tɔ, eye miawo hã mienye kristo tɔ eye kristo hã nye mawu tɔ
eya ta ele be miakpɔ apolo kple nye paulo ŋutɔ abe kristo ƒe subɔlawo ko ene
míaƒe dɔe nye be míaɖe mawu ƒe nu ɣaɣlawo ɖe go eye to esia me la míahe yayra geɖe vɛ na amewo
nu si le vevie na dɔla enye be, wòakpɔ egbɔ be yewɔ yeƒe aƒetɔ ƒe gbe dzi pɛpɛpɛ
ke ame aɖe abia be, ɖe nye paulo hã mewɔ dɔ abe dɔla nyui enea? esia menye nya si ɖea fu na nye susu o
nyemetsɔ ɖeke le nu si miawo alo ame bubu aɖewo buna le nye dɔwɔwɔ ŋu la me o
azɔ hã nyemeka ɖe nye ŋutɔ nye nyametsotso hã dzi le nya sia me o
togbɔ be nye dzitsinya meɖea fu nam o hã la, esia mefia kokoko be mele nye dɔ wɔm abe ale si dze ene o
mawu ŋutɔ koe ate ŋu ana nyametsotso le nye dɔwɔna ŋu, be mewɔe nyuie alo nyemewɔe nyuie o
eya ta nɔvinyewo, mikpɔ nyuie be miaganɔ nya me tsom le ame aɖe ƒe dɔwɔwɔ ŋuti, hafi aƒetɔ la nava, be ewɔe nyuie alo mewɔe nyuie o
ne aƒetɔa ŋutɔ va la, eƒe kekeli gã la aklẽ ɖe ame sia ame dzi gãa ale be nu si mía dometɔ ɖe sia ɖe nye tututu le eƒe dzime la adze nyuie
ale ame sia ame anya taɖodzinu si tututu nɔ mía si hafi míenɔa kutri kum ɖe aƒetɔ ƒe dɔa ŋu
eye mawu ŋutɔ ana kafukafu si dze la ame sia ame le ɣemaɣi me
đe ko metsɔ apolo kple nye ŋutɔ le kpɔɖeŋu ɖom na mi be maɖe nu si gblɔm mele la me na mi nyuie, ale bena miagade vovototo amewo me o
migado vivi ɖe mawudɔwɔla ɖeka hã ŋu wu bubuawo o
nɔvinyewo, nu ka ta kura, miele mia ɖokuiwo dom ɖe dzi hlodzoo ale? nu ka kurae le mia si si menye mawue na mi o? ke ne mielɔ̃ ɖe edzi be nu siwo katã le mia si la nye nunana tso mawu gbɔ la, ekema nu ka tae miele wɔwɔm abe ɖe miede ŋgɔ fũ ŋutɔ eye mia ŋutɔwo ƒe agbagbadzedze tae miezu ame alea ene?
edze nam abe miebuna be yewoƒe asi su gbɔgbɔmenuɖuɖu siwo hiã mi la katã dzi xoxo ene
miewɔ mia ɖokuiwo abe ame siwo naneke megahiã o, ame siwo ɖi ƒo le gbɔgbɔ me la ene
ẽ, miezu abe fia gã hotsuitɔ siwo bɔbɔ nɔ woƒe fiazikpuiwo dzi hele mí ame mamlɛawo kpɔm ɖo ɖa ene! nenye ɖe miezu fiawo vavã eye miebɔbɔ nɔ miaƒe fiazikpuiwo dzi la, anye ne enyo ŋutɔ hafi
elabena ne ɣeyiɣi sia ɖo la, miakpɔe be míawo hã míabɔbɔ nɔ míaƒe fiazikpuiwo dzi aɖu fia kpli mi
ɣeaɖewoɣi la edzena nam abe ɖe mawu wɔ mí apostolowo abe ame mamlɛatɔwo ene
míedzena abe ame siwo wotso kufia na hekplɔ yina wuwu ge la ene eye míezu nukpɔkpɔ na mawudɔlawo kple amegbetɔwo siaa
le kristo ta la, míezu abe bometsilawo ene, ke miawo mienye kristotɔ nunyalawo
míegbɔdzɔna le ŋutilã me, gake ŋusẽ le miawo ya ŋu
wobua mi nyuie, ke míawo la míezu ame ɖigbɔ̃wo ɖeɖe ko
va sa ɖe fifi laa hã la, dɔ le mía wum, tsikɔ hã le mía wum eye míekpɔ awu vuvu tete hã ado be vuvɔ nagawɔ mí o
eye esi aƒe aɖeke mele mía si o ta la, wotua asi mí tso afii yi afi mɛ
míawo ŋutɔwo míetsɔ asi wɔ dɔ kple kutrikuku be míakpɔ mía ɖikuiwo dzii
míeyraa ame siwo ƒoa fi de mí la eye míegbɔa dzi ɖi blewu na míaƒe futɔwo
ne ame aɖe gblɔ nya vɔ̃ɖi tso mía ŋu hã la, míewɔa dzre kplii o
ke esiawo katã meɖe vi aɖeke o elabena va se ɖe fifia hã la amewo mebua mí o
míele ko abe aɖukpodzinu si ŋu ŋudɔwɔnu aɖeke kura mele o la ene
menye ɖe mele nu siawo ŋlɔm ɖo ɖe mi be ŋu nakpe mi o, ke boŋ be maka mo na mi eye maɖo aɖaŋu na mi abe vinye lɔlɔ̃awo ene
elabena, togbɔ be ame akpe ewo gɔ̃ hã afia nu mi tso kristo ŋu hã la, nye koe nye mia fofo
nyee nye ame si to nyanyui la gbɔgblɔ na mi eye to esia me la mehe mi va kristo gbɔe
eya ta mele kuku gã aɖe ɖem na mi bena, miato nye afɔtoƒe, eye miawɔ nu si mewɔna la
esia tututu tae mele timoteo ɖom ɖe mi be wòava kpe ɖe mia ŋu
eya hã nye ame siwo mehe va kristo gbɔ la dometɔ ɖeka eye enye vinye lɔlɔ̃tɔ kple nuteƒewɔla vavã le aƒetɔ la me
timoteo sia agaɖo ŋku nu siwo katã mefiana le hawo katã me la dzi na mi
menyae nyuie be, dadagbɔgbɔ yɔ mia dometɔ aɖewo me eye miele gbɔgblɔm gɔ̃ hã be nyemate ŋu ava he nya ɖe yewo ŋu o
ne aƒetɔ la lɔ̃ la, mava mia gbɔ kpuie eye nyemegbɔna be mava nya nu siwo gblɔm dadala siawo le la ɖeɖeko o, ke boŋ be manya afi si wokpɔ ŋusẽ hã tsoe hafi le nyawo gblɔm
mawufiaɖuƒe la me nɔnɔ menye nu kpoloe ƒoƒo wònye o, ke boŋ enye agbenɔnɔ le mawu ƒe ŋusẽ me
kae adze mia ŋu wu, be mava mia gbɔ kple ameƒoti loo alo be mava le lɔlɔ̃ kple tufafa me?
busunya si dzɔ le mia dome lae nye be, miaƒe hametɔ aɖe xɔ fofoa srɔ̃
nya sia ɖi hoo eye ame sia ame le nu ƒom le eŋu
nu sia nye busunu ale gbegbe be medzɔna le trɔ̃subɔlawo gɔ̃ hã dome o
ke esi nu sia ƒomevi le edzi yim le mia dome la, ɖe miegale mia ɖokuiwo bum be yewode ŋgɔ le gbɔgbɔ mea? đe wòle be mialé blanui afa konyi ŋukpetɔe eye miaɖe ame sia le ha la me enumake!
togbɔ be nyemele mia gbɔ le afi ma o hã la, mebua tame vevie le nu sia ŋu, eye le yesu kristo ƒe ŋkɔ me la meɖo kpe nu si wòle be miawɔ la dzi, abe ɖe mele mia dome ene
miyɔ hame takpekpe gã, eye miaɖe ame sia ɖa le hamea me
yesu kristo ƒe ŋusẽ kple nye gbɔgbɔ anɔ mia dome le takpekpea me
minya ame sia tsɔ de asi na abosam be wòahe to nɛ vie le ŋutilã me, ale be to esia me la ɖewohĩ eƒe luʋɔ akpɔ ɖeɖe ne aƒetɔ yesu kristo gatrɔ va
enye nublanui ŋutɔ be, togbɔ be nu dziŋɔ sia le edzi yim le mia dome hã la, miegale mia ɖokuiwo bum ame kɔkɔewoe
mienyae be, “deku ɖekae gblẽa bubuawo katã oa?” eye ne mieɖe mɔ be ame ɖeka nawɔ nu vɔ̃ sia ɖe, magblẽ nu le ame bubuwo hã ŋu oa?
miɖe ame vɔ̃ɖi sia ɖa le mia dome, bena miaƒe ŋkɔ nagagblẽ o eye mianɔ dzadzɛ
miɖo ŋku edzi be, wowu kristo, ame si nye mawu ƒe alẽvi la, abe ŋutitotoŋkekenyui ƒe vɔsalẽvi ene na mí
eya ta mina míaɖu nu, ano nu le kristo me bena míatsi nyuie le kristotɔgbenɔnɔ me, eye míaɖe asi le agbe vlo siwo míenɔna tsã la ŋu, adzudzɔ fuléle kple tamesesẽwɔwɔ
boŋ la, mina be, bubu, nyateƒetoto kple nu si le eteƒe la nanye míaƒe gbe sia gbe nuɖuɖu kple nunono
le nye agbalẽ si meŋlɔ na mi do ŋgɔ me la, megblɔ na mi be, migade ha kple ahasiwɔlawo o
ke menye trɔ̃subɔla siwo nye ahasiwɔlawo, ŋubiãlawo, fiafitɔwo kple legbasubɔlawo la mewɔnɛ o
zi ale si miele xexeame ko la, miate ŋu aɖe mia ɖokuiwo ɖe aga le ame siawo gbɔ o
nu si mewɔnɛ enye be, migade ha kple ame siwo le wo ɖokuiwo yɔm be kristotɔwo, gake woganye ahasiwɔlawo, ŋubiãlawo, amebalawo, legbasubɔlawo, ahanomunɔwo kple dzrewɔlawo o
migaɖu nu kple ame siawo ƒomevi gɔ̃ hã o
menye míaƒe dɔ wònye be míadrɔ̃ ʋɔnu ame siwo menye hametɔwo alo kristotɔwo o, gake enye míaƒe dɔdeasi vevi aɖe be míadrɔ̃ ʋɔnu hametɔwo, aka mo eye míahe to na ame siwo le nu vɔ̃ɖi wɔm
mawu ŋutɔ koe adrɔ̃ ʋɔnu ame siwo mele kristoha la me o
ke ele be miawo ŋutɔ miakpɔ nya sia gbɔ eye miaɖe ame sia ɖa le hamea me kokoko
nɔvinyewo, nu ka ta, ne masɔmasɔ aɖe dzɔ le mi kristotɔwo dome la, mietsɔa nya la yia fia alo dukɔa ƒe ʋɔnudrɔ̃ƒe be trɔ̃subɔlawo nadrɔ̃ na mi esi wòle be miayi kristotɔwo boŋ gbɔ?
đe mienyae bena, gbe ɖeka la, mí kristotɔwoe aɖu fia ɖe xexeame blibo dzi eye míadrɔ̃ ʋɔnu xexeametɔwo o mahã? nu ka ta miate ŋu adzra nya viviwo ɖo le mia nɔewo dome o?
alo mienya be gbe aɖe gbe la, mí kristotɔwoe adrɔ̃ ʋɔnu mawudɔla siwo le dziƒo gɔ̃ hã, eye miaxe fe na wo dome ɖe sia ɖe abe ale si dze ene oa? eya ta nɔviwo, ele be miawo ŋutɔ miate ŋu adzra mia nɔewo dome ɖo bɔbɔe le anyigba sia dzi
nu ka ta wòhiã be miatsɔ miaƒe nyawo ayi na trɔ̃subɔlawo be woadrɔ̃ na mi?
mele nya siawo gblɔm kple susu be ŋu nakpe mi
đe miele gbɔgblɔm be le miaƒe ha bliboa me la, ame aɖeke kura meli si si susu le ale be wòate ŋu awɔ nya siawo ŋutidɔ na mi oa?
ke nu ka ta wòle dzɔdzɔm le mia dome be kristotɔ natsɔ nya ɖe nɔvia kristotɔ bubu ŋu le trɔ̃subɔlawo, ame siwo menya mawu o la gbɔ?
esi mietsɔ nya ɖe mia nɔewo ŋu le ʋɔnu ɖeɖe dza fia be woɖu mia dzi xoxo
nu ka wɔ miaɖe mɔ be woada vo ɖe mia ŋu boŋ o? nu ka ta miaɖe mɔ be woaba mi boŋ o?
ewɔ nublanui ŋutɔ be miawo boŋue le nu vlowo wɔm
miele amebaba dzi ɣesiaɣi eye esi gavlo wue nye be miewɔa nu siawo ɖe mia nɔvi kristotɔwo kekeake hã ŋu
đe mienyae be ame vɔ̃ɖiwo manyi mawufiaɖuƒe la ƒe dome oa? migana woable mi o
ahasiwɔlawo kple trɔ̃subɔlawo, matrewɔlawo kpakple ŋutsu siwo dɔna kple ŋutsu bubuwo,
fiafitɔwo kple ŋubiãlawo kple ahamulawo, ameŋunyagblɔlawo kple amebalawo la, womanyi mawufiaɖuƒe la ƒe dome o
tsã la, mia dometɔ aɖewo ƒe agbenɔnɔ sɔ pɛpɛpɛ kple ame baɖa siawo tɔ
ke fifia la, woklɔ miaƒe nu vɔ̃wo katã ɖa le mia ŋu, eye le nu si aƒetɔ yesu kristo kple mawu ƒe gbɔgbɔ la wɔ na mi ta la, mawu xɔ mi miezu eƒe ame tɔxɛwo
mia dometɔ aɖewo le gbɔgblɔm be, mɔɖeɖe li be yewoate ŋu awɔ nu sia nu faa, ne aƒetɔ yesu mede se tɔxɛ aɖeke ɖe wo nu o
esia anya nɔ eme alea, gake menye nu sia nu wɔwɔe nyona na ame o
ame ate ŋu awɔ nu sia nu faa ne mɔɖeɖe li, gake menyo be ame nazu kluvi na naneke kura o
ele eme be mawu wɔ ƒodo na mí be míaɖu nu, gake menye esia tae wòle be ame naɖu nutsu o
le nyateƒe me la, miganɔ bubum be nuɖuɖu le vevie akpa o, elabena gbe ɖeka la, mawu le nuɖuɖu kple míaƒe ƒodowo siaa ɖe ge ɖa
medi be mianya nyuie hã be, ahasiwɔwɔ menyo le mɔ aɖeke nu o
menye esia tae wowɔ míaƒe ŋutilã sia ɖo o, ke boŋ ɖe wowɔe na aƒetɔ la, eye enye aƒetɔ la ƒe didi vevie be ye ŋutɔ yeava nɔ miaƒe ŋutilãwo me
gbe ɖeka la mawu afɔ miaƒe ŋutilã ɖe tsitre tso ame kukuwo dome, abe ale si tututu wòfɔ aƒetɔ yesu kristo ɖe tsitre tso ame kukuwo dome ene
alo mienyae be miaƒe ŋutilãwo nye aƒetɔ yesu kristo ƒe ŋutilã ƒe akpa vovovowo oa? ne ele alea la, ekema ɖe wònyo be miatsɔ kristo ƒe ŋutilã ade ha kple gbolowoa? gbeɖe, mele be wòanɔ alea o!
đe mienyae be ame si de ha kple gbolo aɖe la zu ŋutilã ɖeka kplii oa? elabena wogblɔe be, “wo ame evea woazu ŋutilã ɖeka
”
ke ame si tsɔ eɖokui lé ɖe aƒetɔ la ŋu la, eya kplii wozu ɖeka le gbɔgbɔ me
le esia ta mele gbe tem ɖe edzi na mi be miadzudzɔ ahasiwɔwɔ
elabena ahasiwɔwɔ nye nu vɔ̃ si ƒoa ɖi ame ƒe ŋutilã
eya ta ne miewɔ nu vɔ̃ sia la, miawo ŋutɔ koe akpe fu
nu ka tae va se ɖe fifia hã la mienya kpɔ be miaƒe ŋutilã nye gbɔgbɔ kɔkɔe si mawu na mi la ƒe nɔƒe eye wòle mia me ɣesiaɣi o mahã? miawo ŋutɔ ƒe ŋutilãwo menye mia tɔ o
elabena mawu ƒle mi ho gã aɖe
eya ta, miwɔ miaƒe ŋutilã ƒe akpa sia akpa ŋutidɔ hena mawu ƒe dodoɖedzi kple kafukafu elabena etɔwoe mienye
nya siwo miebiam le agbalẽ si mieŋlɔ ɖo ɖem me la ƒe ŋuɖoɖo enye be, ne ŋutsu aɖe meɖe srɔ̃ o la, megblẽ naneke o
gake, zi geɖe, le ahasiwɔwɔ ta la, enyo be ame naɖe srɔ̃, ŋutsu ɖe sia ɖe kple etɔ; nenema kee nye nyɔnu ɖe sia ɖe hã, ale be ame aɖeke nagawɔ nu vɔ̃ o
ele na srɔ̃ŋutsu be wòakpɔ egbɔ be yemegblẽ ye srɔ̃ ɖi le go aɖeke me o eye srɔ̃nyɔnu hã nawɔ nenema pɛpɛpɛ
ne nyɔnu ɖe srɔ̃ ko la, ekema megakpɔ ŋusẽ ɖe eƒe ŋutilã dzi o, ke boŋ srɔ̃a hã kpɔ ŋusẽ ɖe edzi eye nenema ke srɔ̃nyɔnu hã kpɔ ŋusẽ ɖe ŋutsua ƒe ŋutilã dzi, ale ŋutsua mate ŋu awɔ nu si dze eya ŋutɔ ɖeɖe ko ŋu o
eya ta srɔ̃tɔwo nakpɔ egbɔ be yewomegblẽ yewo nɔewo ɖi o, negbe wo ame eve la wowɔ ɖoɖo tɔxɛ be yewoakpɔ ɣeyiɣi ado gbe ɖa
emegbe la mite kpe be satana nagate mi akpɔ le ɖokuidzimaɖumaɖu ta o
mele esia gblɔm abe mɔnana ene ke menye abe sedede ene o
anye nye didi be ŋutsuwo katã nanɔ abe nye ene
gake ŋutsu ɖe sia ɖe kple nunana si wòxɔ tso mawu gbɔ, ame ɖeka xɔ nunana sia eye ame bubu xɔ nunana kemee
eya ta magblɔ na trewo kple ahosiwo be woanɔ anyi srɔ̃maɖemaɖee abe nye ŋutɔ ene
gake, ne ame aɖe mate ŋu aɖu eɖokui dzi o la, ekema neɖe srɔ̃ elabena enyo be woaɖe srɔ̃ wu be woayɔ fũu kple fieŋufieŋu
ke mele se sia dem na srɔ̃tɔwo, menye nyee le sea dem o, ke boŋ aƒetɔ lae be, srɔ̃nyɔnu mekpɔ mɔ agbe srɔ̃ŋutsua o
ke ne egbee la, ele nɛ be wòanɔ tre alo wòatrɔ ayi aɖawɔ ɖeka kple srɔ̃ŋutsua
nenema ke srɔ̃ŋutsu hã mekpɔ mɔ agbe srɔ̃nyɔnua o
azɔ nye ŋutɔ medi be maɖo aɖaŋu aɖe na mi; esia menye aƒetɔ la ƒe sedede o, gake edze nam abe enyo ene
eyae nye be, ne kristotɔ aɖe srɔ̃nyɔnu menye kristotɔ o, gake nyɔnua lɔ̃ be yeanɔ egbɔ la, ŋutsua megaɖe asi le eŋu o
nenema ke, ne nyɔnu kristotɔ aɖe srɔ̃ŋutsu menye kristotɔ o gake wòlɔ̃ be nyɔnua nanɔ ye gbɔ la nyɔnua hã megagbee o
elabena srɔ̃ŋutsu si mexɔ se o la ŋuti kɔ le srɔ̃nyɔnua ta eye nenema ke srɔ̃nyɔnu si mexɔ se o la hã ŋuti kɔ le srɔ̃ŋutsua ta
nemenye nenema o la mia viwo anye nu makɔmakɔwo, gake esi wòle alea ta la, wo ŋuti kɔ
ke ne srɔ̃tɔ si mexɔ se o la dzo la, neyi faa
elabena sea aɖeke mebla srɔ̃ŋutsu alo srɔ̃nyɔnu si xɔse la le nya sia me o; mawu yɔ mí be míanɔ anyi le ŋutifafa me
srɔ̃nyɔnu, ale ke nèwɔ nya be ãte ŋu aɖe srɔ̃wò ŋutsu? alo wò srɔ̃ŋutsu, ale ke nèwɔ nya be ãte ŋu aɖe srɔ̃wò nyɔnu?
le esiawo katã wɔwɔ me la, ame sia ame nakpɔ egbɔ be yewɔ ɖe mawu ƒe ɖoɖo dzi le srɔ̃ɖeɖe me loo alo le trenɔnɔ me eye nu sia nu si mawu na ame aɖe la, wòaxɔe kple dzi faa
hamewo katã nawɔ ɖe sedede vevi siawo dzi
le kpɔɖeŋu me, ne wotso aʋa na ŋutsu aɖe le yudatɔwo ƒe kɔnu nu hafi wòtrɔ zu kristotɔ la, amea megatsi dzi le eŋu kura o
nenema ke ne wometso aʋa na ame aɖe hã o la, eya hã megatsi dzi be ele be yeatso aʋa kokoko o
elabena kɔnu sia wɔwɔ mele vevie kura le kristotɔgbenɔnɔ me o
nu si le vevie enye be kristotɔ nakpɔ egbɔ be yele mawu ƒe sewo dzi wɔm eye be mawu nakpɔ ŋudzedze le ye ŋu ɣesiaɣi
ame sia ame nanɔ nɔnɔme si me wònɔ hafi mawu yɔe, ne enye aʋatsotso alo aʋamatsomatsotɔ
ne ènye kluvi hafi zu kristotɔ la, mègana wòaɖe fu na wò o
gake ne èkpɔ mɔnu be nazu ablɔɖevi la, mègana wòato ŋuwò o
kluvi si trɔ zu kristotɔ la zu kristo ƒe ablɔɖevi eye wòvo tso nu vɔ̃ ƒe asi sesẽ la te
ke ne ènye ablɔɖevi hafi zu kristotɔ la, nyae be yezu kristo ƒe kluvi azɔ
yesu kristo ƒle mi eye wòxe fe ɖe mia ta keŋkeŋ eya ta miezu etɔ eye le esia ta migawɔ mia ɖokuiwo abe kluviwo ene na amegbetɔwo kple xexe sia me nuwo o
eya ta nɔvi lɔlɔ̃tɔwo, ale si ame sia ame nɔ hafi zu kristotɔ ko la, nenɔ nenema elabena azɔ la aƒetɔ la li kplii eye wòakpe ɖe eŋu le nu sia nu me
azɔ maɖo miaƒe biabia evelia ŋu na mi
miele biabiam be, nu ka yewoawɔ kple ɖetugbi siwo meɖe srɔ̃ haɖe o la hã? đe woaɖe mɔ na wo be woaɖe srɔ̃ faa hã? le nyateƒe me la, nyemexɔ sedede tɔxɛ aɖeke tso aƒetɔ la gbɔ le nya sia ŋu o
ke mawu ŋutɔ na susum be mawɔ eŋutidɔ eya ta magblɔ nu si nye ŋutɔ mebu le nya sia ŋu la na mi
eyae nye be, le fukpekpe geɖe si le mí kristotɔwo dzi vam le egbe ŋkekewo me ta la, anyo be ame sia ame nanɔ anyi abe ale si wole fifia ene
ne èɖe srɔ̃ la mègagbee o
ne meɖe srɔ̃ haɖe o la megaɖe o
ke ne èɖe srɔ̃ la mèwɔ nu vɔ̃ o, eye ne ɖetugbivi dza ɖe srɔ̃ la, mewɔ nu vɔ̃ o
gake ame siwo ɖe srɔ̃, woado go fuɖename geɖewo le agbe sia me, nukpekeame siawo mee medi be maɖe mi tsoe
nɔviwo nu si gblɔm mele lae nye be; ɣeyiɣi la le kpuie
eya ta tso azɔ dzi la, ame siwo si srɔ̃ le la, nanɔ agbe abe srɔ̃ ɖe mele wosi o ene
ame siwo le nu xam la nanɔ abe ɖee womele nu xam o ene, dzidzɔkpɔlawo abe ɖe womele dzidzɔ kpɔm o ene eye ame siwo ƒle nuwo kɔ ɖi la abe nuawo menye wotɔ o ene
nenema ke ame siwo wɔ xexe sia me nuwo ŋuti dɔ abe ɖe wometsɔ ɖeke le xexemenuwo me o ene
elabena xexe sia me abe ale si wòle fifia ene la nu ava yi kpuie
migatsi dzi ɖe naneke ŋu o
ne srɔ̃ mele ŋutsu aɖe si o la, ekema ekpɔa vovo ɖe aƒetɔ ƒe dɔ ŋu nyuie, eye wòdina ɣesiaɣi be yeƒe agbe nadze aƒetɔ ŋu
ke srɔ̃tɔ ya mate ŋu awɔ alea o, elabena agbe sia me ƒe hloloetsotso xɔa eƒe ɣeyiɣi, eye eƒe didi koe nye be yeadze ye srɔ̃ ŋu ɣesiaɣi
ale eƒe dzi ƒe didiwo ma ɖe akpa gã eve me
alea ke wònɔna na ɖetugbi si le atsuƒe hã
eƒe susu katã nɔa srɔ̃a, viawo kple aƒemedɔwo ŋu ɣesiaɣi ale vovo menɔa eŋu kura na mawu ƒe dɔ o
ke nyɔnu si mele atsuƒe o la ƒe didi katã koe nye be yeawɔ dɔ na aƒetɔ ɣesiaɣi
menye ɖe mele nya siawo gblɔm be maɖe dzi le mia ƒo le srɔ̃ɖeɖe ŋu o, ke boŋ be makpe ɖe mia ŋu
medi be miadze agbagba awɔ nu sia nu si ana be miate ŋu asubɔ mawu nyuie la eye miagaɖe mɔ na nu kukluiwo be woaxe mɔ na mi o
ne mia dometɔ aɖe kpɔe be trenɔnɔ menyo na ye o, elabena yemetea ŋu ɖua ye ɖokui dzi nyuie o la, ekema enyo be wòaɖe srɔ̃
esia menye nu vɔ̃ o
gake ne ame aɖe ya, tea ŋu ɖua eɖokui dzi nyuie eye le esia ta wòɖoe be yemaɖe srɔ̃ o la, ewɔe nyuie
eya ta nɔviwo, minyae be, ne ame aɖe ɖe srɔ̃ la, mewɔ nu gbegblẽ o eye ne ame bubu hã meɖe srɔ̃ o la, etɔ kura ganyo wu
srɔ̃nyɔnu kple srɔ̃ŋutsu le ɖeka zi ale si wole agbe
ke ne ŋutsua ku la ekema nyɔnua kpɔ mɔ aɖe ŋutsu bubu le aƒetɔ la ƒe ɖoɖo nu
ke le nye nukpɔkpɔ nu la, meka ɖe edzi be ne nyɔnu ahosia megaɖe srɔ̃ bubu kura o la, anyo nɛ wu
meka ɖe edzi be mawu ƒe gbɔgbɔe le aɖaŋu sia ɖom na mi to dzinye
miaƒe biabia bubu hã ku ɖe nuɖuɖu siwo woɖa hena trɔ̃wo kple legbawo la ɖuɖu ŋu
mia dometɔ ɖe sia ɖe le gbɔgblɔm be yeƒe susu le nya sia ŋue nye nyuitɔ
miɖo ŋku edzi be nu si le vevie na hamea tutuɖo lae nye lɔlɔ̃ ke menye ɖokuidodoɖedzi be menye esia kple ekemɛ o
ne ame aɖe susu be yenya nu sia nu la, eƒe numanyamanya boŋ ɖem fia wòle nublanuitɔe
ame si lɔ̃a mawu le anukware me la, eyae mawu naa nunya vavãe
mina míatrɔ ɖe nya la gbɔ azɔ
eyae nye enyo be kristotɔ naɖu nuɖuɖu si woɖa hena trɔ̃wo kple legbawo loo alo menyo be wòaɖui oa? mí katã míenyae kɔtee be mawu gbagbe ɖeka pɛ koe li
legbawo la, menye mawu wonye o
gake ame aɖewo ya xɔe se be mawu bubuwo hã gale dziƒo kple anyigba dzi fũ
ke míawo ya míenyae be mawu fofo ɖeka koe li, ame si wɔ xexeame eye wòwɔ mí míenye viawo
míenyae hã be aƒetɔ ɖeka koe li si nye yesu kristo ame si wɔ nu sia nu le xexeame eye wòna agbe mí
ke nublanuitɔe la, kristotɔ aɖewo menya esia o
wobuna be legbawo hã nye nu gbagbewo eye woxɔe se be mawu gbagbewoe wotsɔa nuɖuɖu sia nana abe vɔsa ene
eya ta ne kristotɔ siawo ɖu legbawo ƒe vɔsanuɖuɖu la, eɖea fu na woƒe dzitsinya vevie
nɔviwo, minyae nyuie be mawu ya metsɔ ɖeke le eme ne mieɖu nuɖuɖu sia tɔgbi loo alo mieɖui o
ame si ɖui kple ame si meɖui o la katã sɔ le mawu ƒe ŋkume
ɖeke menyo wu nɔvia o
ke ne ame aɖe kpɔ be ne yeɖu nuɖuɖu sia tɔgbi la, anye nuɖiaɖia na kristotɔ bubu si ƒe dzixɔse meli ke nyuie o eye wòana ame sia nawɔ nu vɔ̃ la, ekema anyo be megaɖui o
nu si adzɔ enye be ne, kristotɔ aɖe si ƒe dzitsinya gblɔ nɛ be menyo be wòaɖu trɔ̃wo ƒe vɔsanuɖuɖu o, ke ame sia va kpɔ wò kristotɔ bubu nèbɔbɔ nɔ trɔ̃xɔ me le nu ɖum la, ana be eya hã nate kpɔ be yeaɖui
ke ne eɖui la eƒe dzitsinya aɖe fu nɛ vevie eye wòagbɔdzɔ le eƒe dzixɔse me
ale wò ame si tsi le gbɔgbɔ me la, ƒe nuwɔna azu nuɖiaɖia gã aɖe na ame bubu si hã ta yesu ku ɖo ke wònye vidzĩ le gbɔgbɔ me
enye nu vɔ̃ wɔwɔ ɖe kristo ŋu be wò nuwɔna nade dzi ƒo na ame bubu be wòawɔ nu si tsi tre ɖe eƒe dzitsinya ŋu
eya ta, ne to trɔ̃wo ƒe vɔsadanuɖuɖu me, mana nɔvinye kristotɔ aɖe nazu nu vɔ̃ wɔla la, ekema nyemagaɖu nuɖuɖu sia tɔgbi gbeɖe o, elabena nyemedi be mana nɔvinye nawɔ nu vɔ̃ o
đee nyemevo oa? menye apostoloe menye oa? đe nyemekpɔ yesu míaƒe aƒetɔ la oa? đe menye miawoe nye nye dɔ si mewɔ na aƒetɔ la ƒe metsonu oa?
ne ame bubuwo mebum ɖe apostolowo me o hã la, miawo ya mienyae be apostoloe menye elabena dzinyee mieto hafi zu kristotɔwo fifia
esia koe nye nya si le asinye na ame siwo nɔa ɖi kem kplim la
ale ke bum miele le ŋutinye? đe mɔɖeɖe meli be mava dze mia gbɔ abe apostolo bubuawo ene le nye mɔzɔzɔwo me oa?
ne ɖe srɔ̃ le asinye eye eya hã nye kristotɔ la, ɖe nyemate ŋu akplɔe ɖe asi le nye mɔzɔzɔwo me abe ale si apostolo bubuawo, yesu nɔviawo kple kefa hã wɔna ene oa?
alo miesusu be nye kple banabas koe anɔ fu kpem anɔ dɔ wɔm be míakpɔ mía ɖokuiwo dzi, le esime miawo miele ame bubuawo dzi kpɔm nyuie ɣesiaɣi?
miese kpɔ be asrafo si le aʋagbedzi la kpɔ eya ŋutɔ ɖokui dzi le aʋagbedzi kpɔa? alo miese kpɔ be agbledela mekpɔ mɔ aɖu eya ŋutɔ ƒe agblemenukuwo oa? alo lãnyila kae mekpɔ mɔ ano nyinotsi si wòfia tso eƒe lã ƒe nowo me la ƒe ɖe o?
menye amegbetɔwo ƒe susu ko gblɔm mele o; mawu ƒe se gɔ̃ hã ɖo kpe nu siawo dzi pɛpɛpɛ
elabena woŋlɔe ɖe mose ƒe segbalẽa me be, “megabla nu na nyitsu ne ele mɔlu tugum o
” nyitsuwo ŋue mawu tsi dzi ɖoa?
đe menye míawo tae wògblɔ nya sia ɖo oa? ẽ, míawo tae, elabena mawu di be yeafia be ele be woaxe fe na ame siwo le eƒe dɔ vovovowo wɔm, eye ame siwo dome wole dɔ aɖe wɔm le la, woe adzɔ ga axe fe na dɔwɔla la
ele be apavi siwo ŋlɔ agble me eye wodo nukuawo la nakpɔ gome nenye be agblemenukuawo va tsi
míedo gbɔgbɔmenuku nyuiwo ɖe mia ƒe dziwo me
eya ta ne míebia nuɖuɖu kple avɔtata tso mia gbɔ la, megblẽ kura o
miewɔnɛ abe ale si wòdze ene na nyagblɔla bubuawo
ke míawo la, togbɔ be ele be miakpɔ mía dzi hã la, míebia naneke mi kpɔ gbeɖe o
ke boŋ míawo ŋutɔ míekpɔa mía ɖokuiwo dzi ɣesiaɣi
míelĩ fe ame aɖeke kpɔ o, elabena míele vɔvɔ̃m be ne míewɔ alea la, dzi aɖe le mia ƒo eye miagbɔdzɔ le yesu kristo ƒe nya si míetsɔ vɛ na mi la ŋuti
nɔviwo, ɖe mienyae be mawu ŋutɔ ɖe mɔ na ame siwo nɔ dɔ wɔm le gbedoxɔ la me be woatsɔ nunana siwo amewo tsɔ vɛ na mawu la ƒe ɖe awɔ wo ŋutidɔ faa oa? ame siwo hã wɔa dɔ le mawu ƒe vɔsamlekpui la ŋu la ɖua nuɖuɖu siwo amewo tsɔ vɛ be yewoatsɔ sa vɔe na mawu la ƒe ɖe faa
nenema ke mawu de se be ame siwo dome wole mawudɔ wɔm le la nakpɔ mawunyagblɔla la dzi
gake nyemebia pesewa ɖeka hã tso mia gbɔ kpɔ o
menye ɖe mele esia gblɔm be miabu be ɖe medi be miaɖo ga ɖem azɔ o
le nyateƒe me, ne dɔ wum meku la enyo wu be maxɔ ga le mia si eye mabu dzidzedze gã si mekpɔna ne megblɔ mawunya na mi faa
elabena nyemedze na kafukafu tɔxɛ aɖeke le nye mawunyagbɔgblɔ ta o
ele nam kokoko be manɔ egbɔgblɔ dzi ɣesiaɣi madzudzɔmadzudzɔe
ne mekatse dzudzɔ la baba nam!
nenye nye ŋutɔ nye lɔlɔ̃nue metsɔ le dɔa wɔm la, ekema maxɔ nunana tɔxɛ tso aƒetɔ la gbɔ
gake mele eme alea o, ke boŋ mawu ŋutɔe tiam tsɔ dɔ xɔasi sia de asi nam, eya ta nyemate ŋu agbe o
le esia ta la, nye fetu ko enye dzidzɔ tɔxɛ si yɔa menye ne megblɔ mawunya na amewo faa, naneke maxɔmaxɔe
viɖe tɔxɛ aɖe le esia me eye eyae nye bena, ame aɖeke mate ŋu azi dzinye le mɔ aɖeke nu o, elabena ame aɖeke kura mele fe xem nam o
gake melɔ̃ faa be mabɔbɔ ɖokuinye na ame sia ame ƒomevi ale be to esia me la mate ŋu akplɔe va yesu kristo gbɔ
ne mele yudatɔwo dome la, mewɔa nu sia nu abe yudatɔ ene ale be woalɔ̃ aɖo to nyanyui si gblɔm mele na wo la
ne mele helatɔ siwo lé yudatɔwo ƒe kɔnuwo kple sewo me ɖe asi hã gbɔ la, nyemehea nya ɖe wo ŋu kura o togbɔ be nyemelɔ̃ ɖe nu sia nu si wowɔna la dzi hafi o; elabena medi be makpe ɖe wo ŋu boŋ
ne mele trɔsubɔla tsiɖitsiɖiwo dome la, medzea agbagba sea woƒe nuwɔnawo gɔme negbe ɖe ko nyemedana le kristotɔwo ƒe sewo dzi o
to esia me la woxɔa dzinye sena ale be mekpɔa mɔ kpena ɖe woawo hã ŋu
ne mele ame siwo ƒe xɔse meli ke tututu haɖe o la dome la, megbɔa dzi ɖi na wo ale be woalɔ̃ be makpe ɖe yewo ŋu
ẽ, medzea agbagba be masɔ kple ame sia ame le mɔ ɖe sia ɖe dzi, ale be makpɔ mɔnu aɖe kokoko aƒo nu nɛ tso kristo ŋu bena wòakpɔ ɖeɖe tso egbɔ
mewɔ esia be makaka nyanyui la na amewo katã eye to esia me la, nye hã maxɔ yayra tɔxɛ aɖe
miɖo ŋku edzi nyuie be, ne wole duƒuƒu ƒe hoʋiʋli wɔm la, ame ɖeka pɛ koe xɔa dziɖuɖukplu la le hoʋlilawo katã dome
ne ame aɖe di be yeaxɔ dziɖuɖukplua la, ele nɛ be wòazi eɖokui dzi eye wòadzudzɔ nu geɖewo wɔwɔ ale be wòate ŋu adzra eɖokui ɖo nyuie
amewo wɔa esia bena woaxɔ dziɖuɖukplu si gblẽna le ɣeyiɣi kpui aɖe ko megbe
ke míawo ya miele esia wɔm bena míaxɔ dziɖuɖukplu si le dziƒo si megblẽna gbeɖe o
eya ta nyemele dudime kem taɖodzinu manɔsitɔe o, eye nyemele kɔ dam abe ŋutsu si le kɔ dam ɖe yame la ene o
ke boŋ meƒoa nye ŋutilã hewɔnɛ nye kluvii ale be nyemabu dziɖuɖufiakuku la o le esime wònye nyee gblɔ agbenya la na amewo hafi
nɔvi lɔlɔ̃tɔwo, migaŋlɔ nu siwo dzɔ ɖe mía tɔgbuitɔgbuiwo dzi le gbedadaƒo le gbe aɖe gbe ʋiĩ ke la be o
mawu na alilĩkpo nɔ ŋgɔ na wo eye wòkplɔ wo va to ƒu dzĩ la me dedie
nuwɔna sia zu abe ɖe wode mawutsi ta na wo ɖe woƒe kplɔla mose ŋkɔ me ene
wo katã woɖu gbɔgbɔmenuɖuɖu ma ke,
eye wono gbɔgbɔmenunono ma ke; elabena wonoe tso gbɔgbɔ me kpe gbadza si zɔ kpliwo le gbea dzi, eye kpe gbadza siae nye kristo
gake le esiawo katã megbe la, wo dometɔ geɖewo sẽ to eye womewɔ mawu ƒe gbe dzi o
ale mawu tsrɔ̃ wo eye woƒe ŋutilã kukuawo kaka ɖe gbea dzi
ele be míasrɔ̃ nu tso esia me be míawo hã míagatsi nu vɔ̃ɖiwo yome abe mía tɔgbuiwo ene eye míagasubɔ legbawo abe ale si wowɔ ene o
woŋlɔe ɖe ŋɔŋlɔ kɔkɔe la me be, “wobɔbɔ nɔ anyi ɖu nu eye wono nu nyuie, eye emegbe la woɖu ɣe” hesubɔ sikanyivi la
nu bubu si wòle be míagasrɔ̃ tso nu siwo dzɔ ɖe wo dzi me lae nye be, esi wo dometɔ aɖewo wɔ ahasi ta la, ame akpe blaeve-vɔ-etɔ̃ sɔŋ ku le wo dome le ŋkeke ɖeka ko dzi
nɔviwo, miawo hã migaɖia aƒetɔ la nu abe ale si wowɔ eye da ɖu wo dometɔ geɖewo woku ene o
le esi wolĩ liʋiliʋĩ ɖe mawu ŋu ta la, mawu ɖo mawudɔla aɖe ɖa wòva tsrɔ̃ wo dometɔ geɖewo hã
nu siawo katã dzɔ ɖe wo dzi be wòanye kpɔɖeŋu kple nusɔsrɔ̃ na mí ale be míawo míagawɔ nu siawo ƒomevi o
woŋlɔ wo da ɖi na mí be míaxlẽ ale be míasrɔ̃ nu tso eme le ɣeyiɣi siawo me esi xexeame ƒe nuwuwu tu aƒe
eya ta ame siwo buna be nu siawo mate ŋu adzɔ ɖe yewo dzi o la nakpɔ nyuie be womagadze tetekpɔ me o
miɖo ŋku edzi be susu vɔ̃ɖi siwo vaa miaƒe tame edziedzi la, vaa ame sia ame ƒe tame nenema ke, menye miawoe nye ame gbãtɔ siwo le nu siawo me tom o
minya be ame geɖewo to eme va yi
minyae hã be tetekpɔ aɖeke mesesẽ wu amegbetɔ ƒe tsɔtsɔ o
miate ŋu aɖo ŋu ɖe mawu ŋu be ana ŋusẽ mi be miaɖu tetekpɔ dzi elabena eya ŋutɔ do ŋugbe na mi eye mawu ya megbea eƒe ŋugbedodowo dzi wɔwɔ gbeɖe o
afia afɔɖoƒe mi be miate ŋu ato ɖe sia ɖe me le dzigbɔɖi blibo me
eya ta nɔvi lɔlɔ̃tɔwo, mite ɖa le trɔ̃subɔsubɔ gbɔ
menya be nunyalawo mienye, eya ta mibu nya si gblɔ ge mala la ŋu be enye nyateƒe mahã?
ne míele aƒetɔ la ƒe nuɖuɖu kɔkɔe ɖum la, mí katã míedoa gbe ɖa eye míenoa nu le kplu ɖeka nu
đe esia mefia be mí katã míele yayra ɖeka xɔm tso kristo ƒe ʋu me oa? azɔ ne míeka abolo ɖeka me heɖu la, esia hã fia be mí katã míekpɔ viɖe tɔxɛ tso kristo ƒe ŋutilã me oa?
ne míesɔ gbɔ ale gbegbe hã la abolo ɖeka ma ko míemana ɖuna
esia ɖo kpe edzi na mí be mí katã míenye kristo ƒe ŋutilã ɖeka ma ƒe akpe aɖe
nenema ke le israelviwo dome hã la, ame siwo katã ɖua vɔsalẽvia ƒe ɖe la katã zua ame ɖeka
ame aɖe abia be ɖe mele gbɔgblɔm be legba siwo trɔ̃subɔlawo saa vɔ na la nye mawu gbagbewo eye woƒe vɔsawo hã nye nu xɔasitɔwo mahã? gbeɖe! mele nenema kura o
nu si gblɔm mele boŋue nye be, ame siwo ɖa nu na legbawo la wɔ ɖeka le gbɔgbɔ vɔ̃wo subɔm menye mawu subɔm wole kura o
azɔ nyemedi be miade ha kple gbɔgbɔ vɔ̃wo to trɔ̃subɔlawo ƒe vɔsanu siawo ɖuɖu me o
miate ŋu ano nu le aƒetɔ ƒe kplɔ̃ ŋu vɔ agatrɔ yi aɖanoe le abosam hã ƒe kplɔ̃ ŋu o, eye nenema ke miate ŋu aɖu abolo le aƒetɔ ƒe kplɔ̃ ŋu vɔ agaɖui le abosam hã gbɔ o
nu ka? đe miedi be yewoado dɔmedzoe na aƒetɔa? đe miebu be miesesẽ wuia?
ne ame aɖe di be yeaɖu trɔ̃wo ƒe vɔsanuɖuɖu la ate ŋu aɖui faa, meda mawu ƒe se aɖeke dzi o
gake menye eya ta ame naɖu nu sia o
togbɔ be se aɖeke mexe mɔ nɛ o hã la, ɖewohĩ nuwɔna sia medze tututu be wòawɔ o
miganye ɖokuitɔdilawo o, ke boŋ mibu mia nɔewo ŋu le miaƒe wɔnawo me
azɔ, ne mieyi asime la, miƒle lã ɖe sia ɖe si dzram wole eye migabia be afi kae lãa tso hã o
ne menye nenema o la ɖewohĩ ŋuɖoɖoa aɖe fu na miaƒe dzitsinya
minyae be, xexeame bliboa kple emenu nyuiwo katã nye aƒetɔ la tɔ, eye wòtsɔ wo na mi be miawɔ wo ŋuti dɔ le dzidzɔ me
ne trɔ̃subɔla aɖe kpe mi kristotɔwo be miva ɖu nu kple ye eye wò dzro mi be miayi la, miate ŋu ayi faa
nuɖuɖu ɖe sia ɖe si wòtsɔ ɖo mia kɔme la, miɖui eye migabia be nu kae woɖa hã o
mizi kpi eye miaɖu nua ekema trɔ̃wo ƒe vɔsanuɖuɖunya mava eme si aɖe fu na miaƒe dzitsinya o
gake ne miebe yewoaɖu nua ko ame aɖe gblɔ be wotsɔ nuɖuɖua sa vɔe na trɔ̃wo gbã hafi tsɔ na mi la, ekema migaɖui o, ɖe nu si ame si gblɔ nya sia na mi la abu tso nu si mieɖua ŋuti la ta
le nya sia me la, edze be miabu nu si ame sia gblɔ tso nuɖuɖua ŋuti la ŋu vevie
eye miabia be, nu ka ta wòle be ame bubu ƒe susu nawɔ mi kluviwoe le nu si mienya be enyo la ŋuti?
ne mãte ŋu ada akpe na mawu ɖe nuɖuɖu la ta ko aɖui la, nu ka ta wòle be nana ame bubu nagblẽ nu siawo katã me elabena eya bu be èda vo?
nu si ta megblɔ esia ɖoe nye be ele be miawɔ nu sia nu na mawu ƒe kafukafu, le miaƒe nuɖuɖu kple nunono gɔ̃ hã me
eya ta miganye mɔxenu na ame aɖeke o, eɖanye yudatɔwo, trɔ̃subɔlawo alo kristotɔwo o
nu si nye ya mewɔna la enye be medze agbagba be madze ame sia ame ŋu le nu sia nu me
menye be malè nu si doa dzidzɔ na nye ŋutɔ ɖeɖe ko me ɖe asi o
ke boŋ la mewɔa nu si nyo na ame bubuwo hã be mate ŋu aɖe wo
mito nye afɔtoƒe abe ale si nye hã mezɔa kristo ƒe afɔtoƒe ene
nɔvi lɔlɔ̃tɔwo, enye dzidzɔ nam be mielé nu siwo katã mefia mi la me ɖe asi sesĩe, eye miele wɔwɔm ɖe wo dzi pɛpɛpɛ
miedze na kafukafu!
ke medi be maɖo ŋku nu ɖeka aɖe dzi na mi; eyae nye be srɔ̃nyɔnu ɖe sia ɖe ƒe tatɔ enye srɔ̃ŋutsu eye srɔ̃ŋutsu hã ƒe tatɔ enye kristo eye mawu hã nye tatɔ na kristo
esia tae menyo be ŋutsu natsyɔ avɔ ta alo aɖɔ kuku ne wòle gbe dom ɖa alo le mawunya gblɔm o elabena nuwɔna sia medea bubu eƒe tatɔ kristo ŋu o
nenema ke ne nyɔnu aɖe metsyɔ avɔ ta hafi le gbe dom ɖa alo le nya gblɔm ɖi le amewo dome o la, ekema edo ŋukpe gã aɖe srɔ̃a, elabena efia be mebɔbɔ eɖokui na srɔ̃a o
ne nyɔnu gbe be yematsyɔ avɔ ta o la ekema neko ta boŋ
ke esi wònye ŋukpe be nyɔnu nako ta la, ele be wòatsyɔ avɔ eƒe ta boŋ
mehiã be ŋutsu ya natsyɔ nu ta alo aɖɔ kuku o elabena esia nye eɖokui dada ɖe anyi
ŋutsue nye mawu ƒe ŋutikɔkɔe elabena mawu ŋutɔ ƒe nɔnɔme wòwɔe ɖo, eye nyɔnu hã nye ŋutsu ƒe ŋutikɔkɔe
ŋutsu gbãtɔ si mawu wɔ ɖe xexeame la medo go tso nyɔnu me o ke boŋ nyɔnue do go tso ŋutsua me
hekpe ɖe esia ŋuti la mawu mewɔ adam na eva o ke boŋ evae mawu wɔ be wòado dzidzɔ na adam
eya ta ele be nyɔnu natsyɔ nu eƒe ta dzi abe ŋutsutenɔnɔ ƒe dzesi ene eye abe ɖaseɖiɖi na mawudɔlawo ene
gake minyae nyuie be, mawu ƒe ɖoɖoe nye be ŋutsu kple nyɔnu siaa nahiã wo nɔewo le woƒe agbenɔnɔ me
elabena togbɔ be nyɔnu gbãtɔ do go tso ŋutsu me hã la, tso ɣemaɣi dzi va se ɖe fifia la nyɔnu sia nyɔnu tso mawu, woƒe wɔla, gbɔ
nu kae nye miawo ŋutɔ ƒe susu le nya sia ŋu? enyo be nyɔnu naɖe eƒe ta ɖi ƒuƒlu ko anɔ gbe dom ɖa le amewo domea?
đe dzɔdzɔme ŋutɔ mefia mi be enye ŋukpe be ɖa legbe nanɔ ŋutsu ta oa?
ke enye bubu na nyɔnu be ɖa legbe nanɔ eta, elabena ɖa legbe li nɛ ɖe tatsyɔnu teƒe
nyemedi be ame aɖeke nanɔ nya hem le nu sia ŋu fũ o, elabena nu si ko fiam míele lae nye be, ele be nyɔnu natsyɔ avɔ ta ne wòle gbe dom ɖa alo le nya gblɔm ɖi le amewo dome
hame bubuawo katã lɔ̃ ɖe ɖoɖo sia dzi
nu ɖeka hã gali si ŋu medi be maƒo nu le, elabena nyemelɔ̃ ɖe ale si nuwo le edzi yim la dzi kura o
edze abe ne mieƒo ƒu be yewoaɖu aƒetɔ ƒe nuɖuɖu kɔkɔe la, masɔmasɔ gã aɖe nɔa mia dome ene
mese be nyahehe vivivo, dzrewɔwɔ kple mama ɖe ha kukluiwo me sɔŋ koe nye nu si dzɔna
mexɔe se hã be nu siawo le eme vavã
ẽ, esia doa dzidzɔ na mi ame siwo buna be yewonya nu wu ame bubuwo elabena to esia me miegakɔa mia ɖokuiwo ɖe dzi eye amewo fɔa ŋku ɖe mia dzi
azɔ ne mieva ƒo ƒu ɖe afi ɖeka hele nu ɖum la, menye aƒetɔ ƒe nuɖuɖu kɔkɔe la ɖuɖue nye ema o
mese be nu si dzɔna enye be, ne miesɔ be yewoaɖu nu la, ame aɖewo mekpɔa naneke tsɔna vanae o
ame aɖewo ya tsɔa nu geɖewo vanae
ame siawo ɖua nu siwo woawo ŋutɔ tsɔ vɛ la katã eye wonoa aha muna
evɔ la, ame aɖewo ya nɔa dɔmeɣi
nu ka! enye nyateƒe be nu siawo le edzi yim le mia domea? miate ŋu aɖu nu alo ano aha le aƒe me oa? đe wòle be miado ŋukpe hamea eye miaɖi gbɔ̃ ame siwo si naneke mele oa? esi miele esia wɔm la, ɖe miedi be makafu yewoa? gbeɖe, nyemakafu mi akpɔ o
elabena megblɔ nu si tututu aƒetɔ la ŋutɔ gblɔ le nuɖuɖu kɔkɔe ŋu la na mi xoxo, eye eyae nye be
le zã si me yuda dee asi la, aƒetɔ yesu tsɔ abolo ɖe asi
eye esi wòdo gbe ɖa heda akpe na mawu ɖe eta vɔ la, eŋe eme eye wòtsɔe na eƒe nusrɔ̃lawo hegblɔ na wo bena, “mixɔe ɖu, esiae nye nye ŋutilã si wotsɔ na ɖe mia ta
miwɔ esia ne miatsɔ aɖo ŋku dzinye
”
nenema ke esime woɖu nua vɔ hã la etsɔ wainkplu la eye wògblɔ be, “kplu siae nye mawu kple amegbetɔwo ƒe nubabla yeye le nye ʋu me, ɣesiaɣi si mianoe la, miatsɔe aɖo ŋku dzinye
”
elabena ɣesiaɣi si miaɖu abolo sia, eye miano wain sia la, ekema miele gbeƒã ɖem aƒetɔ la ƒe ku
minɔ esia dzi va se ɖe esime wòagatrɔ ava
eya ta ne ame aɖe aɖu abolo sia eye wòano nu le aƒetɔ la ƒe kplu sia nu madzemadze la, ekema awɔ nu vɔ̃ ɖe aƒetɔ ƒe ŋutilã kple ʋu la ŋu
eya ta ele vevie be ame nadzro eɖokui me akpɔ nyuie hafi aɖu abolo sia eye wòano nu le aƒetɔ ƒe kplua nu
elabena ne ame aɖe katse ɖu abolo sia eye wòno nu le kplu sia nu, le esime mese wɔna sia ƒe vevinyenye gɔme tututu o la, ekema ele mawu ƒe dziku kple ʋɔnudɔdrɔ̃ hem va eɖokui dzi, elabena mebu kristo ƒe ku la ɖe naneke me kura o
esiae na be mia dometɔ geɖewo gbɔdzɔ le ŋutilã me, ɖewo le dɔ lém eye ɖewo ku gɔ̃ hã
ne miedzro mía ɖokuiwo me kpɔ nyuie hafi ɖu aƒetɔ ƒe nuɖuɖu kɔkɔea la, ekema ʋɔnudɔdrɔ̃ alo tohehe aɖeke meli na mí o
ke ne mawu drɔ̃ ʋɔnu mí eye wòhe to na mí la, ɖe wòwɔe be womagabu fɔ mí abe xexeametɔ mamlɛawo ene o
eya ta nɔvi lɔlɔ̃tɔwo, ne mieva be yewoa ɖu aƒetɔ ƒe nuɖuɖu kɔkɔea la, milala va se ɖe esime ame sia ame va ƒo ƒu hafi miadze egɔme
ne dɔ le ame aɖe wum vevie la ekema neɖu nu le aƒe me kpoo, ale be eƒe nuwɔna magahe tohehe va edzii o
nɔviwo, ne meva ɖo mia gbɔ hã míalé nya mamlɛawo akpɔ
azɔ la, nɔviwo, medi be maŋlɔ nu na mi tso nunana tɔxɛ siwo gbɔgbɔ kɔkɔe la naa mía dometɔ ɖe sia ɖe la ŋu, elabena nyemedi be nugɔmemasemase aɖeke nanɔ wo ŋu o
miaɖo ŋku edzi be hafi miazu kristotɔwo la, mietso legba ɖeka gbɔ yi bubu gbɔ, legba siwo mate ŋu agblɔ nya ɖeka pɛ gɔ̃ hã o
ke azɔ la, miele go dom ame aɖewo eye wole gbɔgblɔm na mi bena yewoate ŋu agblɔ nya siwo mawu ƒe gbɔgbɔ la gblɔ la na mi
ale ke miawɔ anya be mawue de nya siawo wo me loo alo alakpa dam wole? mido wo kpɔ ale
ame sia ame si tsɔ mawu ƒe gbɔgbɔ le nu ƒom la, mate ŋu agblɔ nya vɔ̃ aɖeke ɖe yesu ŋu o, eye ame aɖeke mate ŋu agblɔ nyateƒetɔe be “yesu nye aƒetɔ” o, negbe to gbɔgbɔ kɔkɔe la ƒe kpekpeɖeŋu me ko
azɔ la, mawu naa nunana tɔxɛ ƒomevi geɖewo mí, gake gbɔgbɔ kɔkɔe ɖeka ma koe nye wo katã ƒe dzɔtsoƒe
dɔ vovovowo li míawɔ na mawu, ke aƒetɔ ɖeka ma ko subɔm míele
mawu toa mɔ vovovowo dzi wɔa eƒe dɔ le míaƒe agbenɔnɔ me, ke mawu ɖeka ma ke koe wɔa eƒe dɔ to mí ame siwo katã nye etɔwo la dzi
gbɔgbɔ kɔkɔe la ɖea mawu ƒe ŋusẽ fiana toa mía dometɔ ɖe sia ɖe me eye wòtoa esia dzi kpena ɖe hame blibo la ŋu
gbɔgbɔ la naa ŋutete ame aɖe be wòaɖo aɖaŋu nyuie; ame bubu anyo ŋutɔ le nusɔsrɔ̃ kple nufiafia me eye esiae nye eya hã ƒe nunana tso gbɔgbɔ ma ke gbɔ
enaa xɔse tɔxɛ ame aɖe eye wònaa dɔyɔyɔ ƒe ŋusẽ ame bubu
enaa ŋusẽ ame aɖewo be woawɔ nukunuwo eye wònaa nyagblɔɖi kple mawunyagbɔgblɔ ƒe ŋusẽ ame bubuwo! enaa ŋusẽ ame aɖewo be woanya nenye gbɔgbɔ vɔ̃woe le nu ƒom to ame siwo gblɔ be mawu ƒe nya gblɔm yewole la dzi loo alo nenye mawu ƒe gbɔgbɔ le nu ƒom nyateƒe
hekpe ɖe esia ŋu la, enaa ŋusẽ ame aɖe be wòate ŋu agblɔ gbe si mesrɔ̃ kpɔ o eye wònaa ŋusẽ ame bubuwo, ame siwo hã menya gbe ma o la, be woase nu si gblɔm nuƒola la le gɔme
gbɔgbɔ kɔkɔe ɖeka ma ke koe naa ŋusẽ kple nunana siawo katã eye wòtiaa esi dze na mía dometɔ ɖe sia ɖe la naa mí
ŋutinu geɖewo le míaƒe ŋutilã ŋu, ke ŋutinu geɖe siawo la, ŋutilã ɖeka ko wozuna ne wotsɔ wo katã ƒo ƒui
nenema tututue wòle le kristo ƒe “ŋutilã” gome hã
elabena wotsɔ gbɔgbɔ ɖeka ma de mawutsita na mí katã ɖe ŋutilã ɖeka me, eye mí katã mieno gbɔgbɔ ɖeka ma, eɖanye yudatɔ o, alo griktɔ o, loo alo ablɔɖevi o
ẽ, ŋutinu geɖewo le ŋutilã la ŋu, menye ŋutinu ɖeka koe wɔ ŋutilã o
ne afɔ agblɔ be, “nyemenye ŋutilã ƒe akpa aɖe o, elabena nyemenye asi o” la, mefia be eya ta afɔ menye ŋutinu abe bubuawo ene o
nu ka nãbu ne èse to wògblɔ be, “nyemenye ŋutilã la ƒe akpa aɖeke o, elabena to ko menye, nyemenye ŋku o”? đe esia awɔe be megade blibo abe ŋutinu ɖeka ene oa?
ne ŋutilã blibo la nye ŋku ko la, ekema ale ke wòawɔ hafi ase nu? alo, ne wò ŋutilã blibo la nye to gã ɖeka la, ale ke nãwɔ hafi ase nane ƒe ʋeʋẽ?
ke, menye nenemae mawu wɔ mí o
ewɔ míaƒe ŋutilã ƒe ŋutinu geɖewo eye wòtsɔ ŋutinu ɖe sia ɖe ɖo afi si tututu wòdi be wòanɔ
míaƒe ŋutilã anye nu wɔnuku aɖe ne wònye ŋutinu ɖeka koe wɔe!
eya ta mawu wɔ ŋutinu geɖewo ke ŋutilã ɖeka koe li
ŋku mate ŋu agblɔ na asi be, “nyemehiã wò o
” ta mate ŋu agblɔ na afɔ be, “nyemehiã wò o
ŋutinu siwo míabu be wonye nu gblɔewo eye womele vevie o la woe nye esiwo hiã wu
ẽ, dzi dzɔ mí ŋutɔ be ŋutinu aɖewo le mía ŋu eye wodzena abe bubu mele wo ŋu o ene
míeɣlaa ŋutinu siwo ame bubuwo makpɔ o,
ke míeɣlaa ŋutinu siwo ame bubuwo ate ŋu akpɔ la nenema o
ale mawu wɔ ŋutilã le mɔ sia nu be míatsɔ bubu kple beléle ana ŋutinu tɔxɛ aɖewo ne menye nenema o la, adze abe ɖe womele vevie tutu o ene
nu sia naa dzidzɔkpɔkpɔ nɔa ŋutinuwo dome ale ŋutinuawo tsɔa beléle naa wo nɔewo abe woawo ŋutɔ ke ene
ne fukpekpe va ŋutinu ɖeka dzi la, ŋutinu bubuawo katã kpea fu kplii, ke ne wode bubu ŋutinu ɖeka ŋu la, bubuawo katã tsoa aseye
nu si mele agbagba dzem be magblɔ lae nye esi
mi katã mieƒo ƒu zu kristo ƒe ŋutilã ɖeka eye mía dometɔ ɖe sia ɖe nye eƒe ŋutinu ɖeka si le vevie
nu siawoe nye ɖoƒe siwo wòɖo ɖe eƒe hame si nye eƒe ŋutilã me la dometɔ aɖewo
gbãtɔ, aposotolowo, evelia, nyagblɔɖilawo, etɔ̃lia, nufialawo, emegbe, nukunuwɔlawo, dɔyɔlawo, kpekpeɖeŋunalawo; dɔdzikpɔlawo, ame siwo ƒoa nu kple gbegbɔgblɔ siwo womesrɔ̃ kpɔ o
ame sia amee nye apostoloa? ao! ame sia amee nye mawunyagblɔlaa? ao! ame sia amee nye nufialaa? đe ŋusẽ le ame sia ame si be wòawɔ nukunuwoa?
đe ame sia amee ate ŋu ayɔ dɔ dɔnɔwoa? kura o! đe mawu na ŋusẽ mía dometɔ ɖe sia ɖe be míaƒo nu le gbe siwo míesrɔ̃ kpɔ o la mea? đe ame sia amee ate ŋu ase nu si gbe bubu gblɔlawo le gbɔgblɔm eye wòaɖe egɔmea?
ao, ke midze agbagba be miaƒe asi nasu nunana siwo le vevie wu esiawo la, dzi
gbã la, mina maƒo nu na mi tso nu bubu aɖe si nyo wu esiawo katã la ŋu
ne metsɔ amewo kple mawudɔlawo ƒe gbegbɔgblɔ ƒo nui, evɔ lɔlɔ̃ mele asinye o la, ɖeko mele abe gakogoe alo ayawagba ƒe ɖiɖi ene
ne nyagblɔɖi ƒe nunana le asinye, eye nunya katã hã le asinye be mate ŋu ase nuɣaɣlawo gɔme, eye ne xɔse le asinye be maɖe gbe na towo be woaho, evɔ lɔlɔ̃ mele asinye o la, nyemenyo na naneke o
nenye ɖe matsɔ nu sia nu si le asinye la ana ame dahewo eye mana woatɔ dzom gake nyemelɔ̃a amewo o la, viɖe aɖeke kura manɔ nu sia ŋu o
lɔlɔ̃ gbɔa dzi ɖi blewuu eye wònyoa dɔme
lɔlɔ̃ mebiã ŋu hã o; meƒoa adegbe o eye medana o
lɔlɔ̃ medoa eɖokui ɖe dzi o, media eɖokui tɔ o eye mefiaa amemabumabu hã o
lɔlɔ̃ mebiaa dzi o, meléa ehavi ɖe dɔme o eye medea dze si nu vɔ̃ siwo amewo wɔ ɖe eŋu ɖi o
lɔlɔ̃ medzɔa dzi le nu madzɔmadzɔ ŋu o, ke ekpɔa dzidzɔ le nyateƒe la me
lɔlɔ̃ mena ta o, ekana ɖe nu dzi ɣesiaɣi, ekpɔa mɔ ɣesiaɣi eye wòdoa vevi nu ɣesiaɣi
lɔlɔ̃ la nu metsina gbeɖe o
nyagblɔɖiwo katã nu ava yi, afi si aɖeyeye gbɔgblɔ le la atɔ; eye afi si sidzedzi le la, enu ava yi
elabena míenya nu afã kple afã eye míegblɔa nya ɖi afã kple afã,
gake ne blibodede va la ekema nu si mede blibo o la, abu ɖa
ele ale
esi menye ɖevi la, meƒo nu eye mebu tame abe ɖevi ene
ke esi metsi la, nye susuwo tsi sãa wu nye ɖevimesusuwo eye azɔ la meɖe asi le ɖevimenuwo ŋu
ke azɔ la nu siwo li la ƒe vɔvɔli ko kpɔm míele, emegbe míakpɔ nuawo ŋkume kple ŋkume
azɔ la menya nu afã kple afã emegbe la, manyae blibo, abe ale si wonyam keŋkeŋkeŋ egbea ene
nu etɔ̃e nɔa anyi ɖaa
esiawoe nye xɔse, mɔkpɔkpɔ kple lɔlɔ̃, eye nu si ƒo wo katã tae nye lɔlɔ̃
mina lɔlɔ̃ nanye miaƒe taɖodzinu gãtɔ, ke mibia nunana tɔxɛ siwo gbɔgbɔ kɔkɔe la nana hã, vevietɔ nyagbɔgblɔɖi ƒe nunana hena mawu ƒe nyawo gbɔgblɔ
ke ne wò nunanae nye be nãte ŋu agblɔ “gbe bubuwo” si gɔmee nye nãƒo nu le gbe siwo mèsrɔ̃ kpɔ o me la, ãnɔ nu ƒom na mawu ko, ke menye na amewo o, esi amewo mate ŋu ase wò nyawo gɔme o ta
àƒo nu kple gbɔgbɔ la ƒe ŋusẽ ke wò nuƒoƒo la katã anye nya ɣaɣla
ke ame si gblɔa nya ɖi eye wògblɔa mawu ƒe nya la, le kpekpeɖeŋu nam ame bubuwo be woatsi le aƒetɔ la me eye wòle ŋusẽ dom wo hele akɔ fam na wo
ale ame si “gblɔa gbe bubuwo” la, kpena ɖe eɖokui ŋu eye wòtsina le gbɔgbɔ me, ke ame si gblɔa nya ɖi eye wògblɔa nya siwo tsoa mawu gbɔ la, kpena ɖe hame blibo la ŋu be wòatsi le kɔkɔenyenye kple dzidzɔkpɔkpɔ me
madi be “gbe bubuwo gbɔgblɔ” ƒe nunana nanɔ mia dometɔ ɖe sia ɖe si, ke nu si wu esiae nye madi be mi katã miate ŋu agblɔ nya ɖi, agblɔ mawu ƒe nya elabena esia nye ŋusẽ gã kple ŋusẽ si ŋu viɖe le wu woagblɔ gbe manyamanyawo, negbe ne miate ŋu aɖe nya siwo miegblɔ la gɔme na amewo emegbe ale be woawo hã nakpɔ viɖe aɖe tso wo me
xɔ̃nye lɔlɔ̃awo, ne nye ŋutɔ mava aƒo nu na mi le gbe si mienya o me la, viɖe ka wòanye na mi? ke ne magblɔ nu si mawu ɖe fiam, kple nu siwo menya, kple nu siwo le eme va ge kpakple mawu ƒe nya si nye nyateƒea la, nu siawoe miehiã eye woawoe akpe ɖe mia ŋu
mate ŋu atsɔ kpẽwo alo kasaŋkuwo aɖo kpɔɖeŋu afia be nyagbɔgblɔ le gbe siwo míenya me la, le vevie wu le gbe siwo míenya o la me
ame aɖeke manya ha si kum wole o, negbe ɖe ko woku gbeɖiɖi ɖe sia ɖe pɛpɛpɛ eme kɔ
ne aʋakpẽkula meku gbeɖiɖiawo pɛpɛpɛ o la, ale ke asrafoawo awɔ hafi anya be wole yewo yɔm na aʋakpekpe?
nenema ke ne ègblɔ nya na ame aɖe le gbe si menya o me la, ale ke wòawɔ hafi anya nya si gblɔm nèle? asɔ kple nãnɔ nu ƒom le xɔ si me ame aɖeke mele o la me
mebu be gbe vovovo alafa nanewo le xexeame eye wo katã nye gbe xɔasiwo na wo gblɔlawo,
ke womenye naneke na nye ya o
ame si aƒo nu nam le gbe siawo dometɔ ɖeka me la, anye amedzro nam eye nye hã manye amedzro nɛ
esi miele didim vevie alea be yewoaxɔ nunana tɔxɛwo tso gbɔgbɔ kɔkɔe la gbɔ la, mibia nu nyuitɔ kekeakee; mibia nu siwo anye viɖe vavãwo na hame blibo la
ne wona nunana ame aɖe be wòate ŋu agblɔ nya le gbe manyamanyawo me la, ele be wòado gbe ɖa be woana nunana ye be yeanya nu si yegblɔ ale be yeate ŋu aɖe egɔme na amewo emegbe
elabena ne mado gbe ɖa le gbe si nyemenya o me la, nye gbɔgbɔ ado gbe ɖa gake nyemanya nya si megblɔ o
ekema nu ka mawɔ? mawɔ nu eve siawo
mado gbe ɖa le gbe manyamanyawo me eye magado gbe ɖa le gbe nyanyɛ la me ale be ame sia ame nase egɔme
madzi ha le gbe manyamanyawo me eye magadzii le gbe nyanyɛ la hã me ale be mase kafukafuha si dzim mele la gɔme
elabena ne èkafu mawu eye nèda akpe nɛ le gbɔgbɔ me ko kple nuƒoƒo le gbe bubu me la, ale ke ame siwo mese nu si wɔm nèle gɔme o la, ate ŋu akafu mawu kple wò? ale ke woate ŋu akpe ɖe ŋuwò miada akpe na mawu ne womese nu si gblɔm nèle la gɔme o?
àte ŋu anɔ akpe dam vevie gake manye kpekpeɖeŋu aɖeke na ame bubuawo o
meda akpe na mawu be “megblɔa gbe manyamanyawo” le ɖokuinye si wu mia dometɔ ɖe sia ɖe
ke ne míele mawu subɔm le hame la, anyo be magblɔ nya atɔ̃ siwo gɔme amewo ase eye woanye kpekpeɖeŋu na wo wu magblɔ nya akpe ewo “ ɖe gbe manyamanyawo me
”
nɔvi lɔlɔ̃awo; migazu abe ɖeviwo ene le nu siawo gɔmesese me o
mizu abe ɖevi maɖifɔwo ene le ɖoɖowɔwɔ ɖe nu vɔ̃ wɔwɔ ŋu me, ke mizu ŋutsu nugɔmeselawo le nya siawo tɔgbi gɔmesese me
wogblɔe na mí le nubabla xoxoa me be, mawu aɖo amewo ɖa tso anyigba bubuwo dzi be woaƒo nu na eƒe amewo le dzrogbewo me, ke le ɣemaɣiwo me gɔ̃ hã la, womaɖo to wo o
ale miakpɔe be “nuƒoƒo le gbe bubuwo me” menye mawu ƒe ŋusẽ ɖeɖefia mawu ƒe amewo o, ke boŋ enye ɖeɖefia na ame siwo mekpɔ ɖeɖe o
nu si kristotɔwo hiã lae nye nyagbɔgblɔɖi si nye gbeƒãɖeɖe mawu ƒe nyateƒenya detoawo; ke dzimaxɔsetɔwo mele klalo nɛ o
hekpe ɖe esia ŋu la, ne ame si mekpɔ ɖeɖe o, alo ame si si nunana siawo mele o, ava miaƒe sɔleme eye wòase mi katã mianɔ gbe bubuwo gblɔm la, abu mi tsukunɔwoe
ke ne mi katã miegblɔ nya ɖi eye miegblɔ mawu ƒe nya la, togbɔ be xɔsetɔwoe miegblɔna nya siawo na hã la, ame aɖe si mekpɔ ɖeɖe o, alo kristotɔ yeye aɖe si va eye mese nu siawo gɔme o la, nyagbɔgblɔ siawo katã ana wòadze sii be nu vɔ̃ wɔla yenye
ekema nya sia nya si wòase la, awɔ dɔ ɖe eƒe dzitsinya dzi
esime wòle to ɖom la, ahe eƒe susu ɣaɣlawo ɖe go, adze klo asubɔ mawu eye wòaɖe gbeƒã be vavã mawu le mia dome le afi ma
enyo nɔvinyewo, mina míalé nya siwo katã gblɔm mele la nu aƒo ƒui azɔ
ne miekpe ta la, ame aɖewo adzi ha, ame bubu aɖe afia nu alo agblɔ gbedeasi tɔxɛ aɖe si mawu nɛ alo agblɔ nya le gbe manyamanya aɖe me, alo aɖe nya si ame bubu aɖe le gbɔgblɔm le gbe manyamanya aɖe me la gɔme
ke ele be nu sia nu si woawɔ la nanye viɖe na ame sia ame eye wòatu wo ɖo ɖe aƒetɔ la me
ame siwo aƒo nu le gbe manyamanyawo me la mawu eve alo etɔ̃ o
woaƒo nu ɖekaɖekae eye ele be ame aɖe nanɔ klalo aɖe nu si gblɔm wole la gɔme
ke ne ame aɖeke meli aɖe nyaawo gɔme o la, ekema mele be woaƒo nu sesĩe o, ke boŋ woaƒo nu na wo ɖokuiwo kple mawu ko le gbe manyamanya la me ke menye sesĩe na ameha la o
ale nyagblɔɖilawo la, ame eve alo ame etɔ̃ nagblɔ nya ɖi eye ame mamlɛawo nadzro nu siwo gblɔm wole la me kpɔ nyuie
ke nenye be ɖeɖefia aɖe vana ame siwo bɔbɔ nɔ anyi dometɔ aɖe la, ekema ame gbãtɔ nazi ɖoɖoe ana mɔ nɔvia
ale ame siwo katã si nyagbɔgblɔɖi ƒe nunana le la ate ŋu aƒo nu ɖekaɖeka eye ame sia ame nasrɔ̃ nu eye nu si wòsrɔ̃ la nade dzi ƒo nɛ eye wòakpe ɖe eŋu
miɖo ŋku edzi be ame si xɔ gbedeasi aɖe tso mawu gbɔ la, ate ŋu azi eɖokui dzi alo alala va se ɖe esime wòaɖo edzi be wòaƒo nu
mawu menye ame si lɔ̃na be woawɔ nuwo basabasa o; elɔ̃a nuwo wɔwɔ ɖe ɖoɖo nyui nu abe ale si wòle le hame bubuwo katã me ene
ele be nyɔnuwo nazi ɖoɖoe le hamea ƒe takpekpewo me
womade nu nyameɖeɖewo me o, elabena wole ŋutsuwo te abe ale si se la hã fia ene
ne nya aɖe le wo si woabia la, woabia wo srɔ̃wo le aƒe me elabena mesɔ be nyɔnuwo naɖe woƒe susuwo afia le hamea ƒe takpekpewo me o
mietsi tre ɖe ɖoɖo sia ŋua? đe miebu be nunyanya tso mawu ŋu dze egɔme eye wòwu enu kple mi korintotɔwoa? mieda vo!
ele be mi ame siwo gblɔna be wona nyagbɔgblɔɖi ƒe nunana alo ŋusẽ tɔxɛ bubu aɖe yewo tso gbɔgbɔ kɔkɔe la gbɔ la nanye ame gbãtɔ siwo anya be nu si gblɔm mele la nye se tso aƒetɔ la ŋutɔ gbɔ
gake ne ame aɖe gbe nya siawo xɔxɔ kokoko la, migblẽe ɖe eƒe numanyamanya me
eya ta, nɔvi xɔsetɔwo, midi vevie be miazu nyagblɔɖilawo ale be miate ŋu agblɔ mawu ƒe nya eme nakɔ eye migagblɔ kpɔ be, “nuƒoƒo le gbe bubuwo me” nye nu gbegblẽ o;
ke boŋ mikpɔ egbɔ be yewowɔ nu sia nu nyuie to mɔ nyuitɔ dzi le ɖoɖo nyuitɔ me
azɔ la, nɔviwo, mina maɖo ŋku nu si tututu nyanyui la nye la dzi na mi, elabena nyanyui la metrɔ o; nyanyui ma kee megblɔ na mi kpɔ
miexɔe nyuie tsã kple fifia siaa elabena mieɖo miaƒe xɔsɛ la anyi sesĩe ɖe nya wɔnuku sia dzi
nyanyui sia kee aɖe mi ne miegalé edzixɔse me ɖe asi sesĩe ko
ke ne meɖe mi o la, ekema ɖe miexɔ edzi se tututu zi gbãtɔ o
mena mienya nu si wogblɔ nam tso gɔmedzedzea ke be kristo ku ɖe míaƒe nu vɔ̃wo ta abe ale si ŋɔŋlɔ kɔkɔe la gblɔ be wòaku ene;
woɖii eye le ŋkeke etɔ̃ megbe la, efɔ tso yɔdo la me abe ale si nyagblɔɖilawo gblɔe do ŋgɔe ene
petro kpɔe gbã eye emegbe “ame wuieveawo” dometɔ bubuawo hã kpɔe
le esia megbe la, kristotɔwo wu alafa atɔ̃ kpɔe zi ɖeka
ame siawo dometɔ aɖewo gale agbe ke ɖewo hã ku
yakobo kpɔe eye emegbe la apostoloawo katã kpɔe
nyee nye ame mamalɛa kpɔe le ame bubuawo katã megbe abe ɖe wotsi megbe akpa hafi dzim na ekpɔkpɔ ene
elabena nyee nye apostoloawo katã dome suetɔ eye le ale si mewɔ fu mawu ƒe hamea ta la, mele be woayɔm gɔ̃ hã be apostolo hafi o
ke nu sia nu si menye fifia la tso mawu ƒe dɔmenyo kple amenuveve si tɔgbi wòkɔ ɖe dzinye la gbɔ, eye menye dzodzroe o
elabena mewɔ dɔ sesĩe wu apostolo bubuawo katã, evɔ le nyateƒe me la, menye nyee le ewɔm o, ke mawue le ewɔm le menye, be yeayram
nenye nyee alo woawoe wɔ dɔ sesĩe wu hã la, vovototo aɖeke mele eme o
nu vevitɔe nye be míegblɔ nyanyui la na mi eye miexɔe se
ke miɖo nya sia ŋu nam
esi miexɔ nya si míegblɔ na mi se be kristo fɔ tso ame kukuwo dome ɖe, nu ka ta mia dometɔ aɖewo le gbɔgblɔm be ame kukuwo magatsi tsitre o mahã?
elabena ne ame kukuwo ƒe tsitretsitsi meli o la, ekema womefɔ kristo hã ɖe tsitre o
eye ne womefɔ kristo ɖe tsitre o la, ekema viɖe aɖeke mele míaƒe mawunyagbɔgblɔ me o, eye míaƒe mawu dzixɔse nye nu gbɔlo kple nu dzodzro kpakple nu si ŋu mɔkpɔkpɔ aɖeke mele o,
eye mí apostolowo katã míenye alakpatɔwo elabena míegblɔ be mawu fɔ kristo tso yɔdo me
ke ne womefɔ kristo ɖe tsitre hafi o la ekema mienye alakpatɔwo
nenye be ame kukuwo metsia tsitre o la, ekema kristo ganye ame kuku kokoko
ekema mienye bometsilawo be miaganɔ mawu dzi xɔm se kokoko be eɖe mi eye be fɔbubu li na mi ɖe miaƒe nu vɔ̃wo ta
ne ele nenema la, ekema kristotɔ siwo katã ku la bu
eye ne kristotɔnyenye nye viɖe na mí fifia le agbe sia me ɖeɖeko la, ekema míenye nublanuitɔ gãtɔwo wu amewo katã
ke nyateƒe lae nye be kristo tsi tsitre tso ame kukuwo dome vavã eye wòzu gbãtɔ na ame akpe akpe siwo ava tsi tsitre gbe ɖeka
ku va xexeame le nu si ame ɖeka, adam, wɔ la ta eye le nu si ame bubu sia, kristo, wɔ la ta la, tsitretsitsi tso ame kukuwo dome li azɔ
ame sia ame kuna elabena mí katã míedo ƒome kple adam eye míedzɔ tso eƒe ƒome si wɔ nu vɔ̃ la me eye afi sia afi si nu vɔ̃ nɔna la, ku nɔa anyi
ke ame siwo katã do ƒome kple kristo la agatsi tsitre
ame sia ame atsi tsitre le eya ŋutɔ ƒe ɣeyiɣi dzi
kristo tsi tsitre gbã eye ne kristo gatrɔ va la, eƒe amewo katã agagbɔ agbe
le ema megbe la, kristo aɖu futɔ ɖe sia ɖe ƒomevi dzi, nuwuwua ava eye wòatsɔ fiaɖuƒe la ade asi na mawu, fofo la
eya ta kristo aɖu fia va se ɖe esime wòaɖu eƒe futɔwo katã dzi
eye wòaɖu futɔ mamlɛtɔ, ku, gɔ̃ hã dzi
woaɖu eya hã dzi eye woaɖee ɖa
elabena fofo la tsɔ dziɖuɖu kple ŋusẽkpɔkpɔ ɖe nu sia nu dzi na kristo, ke kristo meɖu fofo la ŋutɔ, ame si tsɔ ŋusẽ sia nɛ be wòaɖu dzi la, ya dzi o
ne kristo ɖu dzi le aʋa si wɔm wòle kple eƒe futɔwo katã me mlɔeba la, ekema eya, mawu vi la, atsɔ eya ŋutɔ hã ade fofoa ƒe ɖoɖowo te, ale be mawu, ame si na dziɖuɖui ɖe nu bubu ɖe sia ɖe dzi la, azu tatɔ, dziɖula gãtɔ
ne ame kukuwo magatsi tsitre o la, ekema viɖe kae le mawutsidedeta na amewo ɖe ame kukuwo nu me? nu ka tae wòle be miawɔe ne miexɔe se be ame kukuwo magatsi tsitre o?
eye nu ka ta wòle be míatsɔ míaƒe agbe ade xaxa me anɔ ku ƒe asime ɣesiaɣi?
enye nyateƒe be menɔa ku ƒe asime gbe sia gbe
esia nye nyateƒe abe ale si medana le miaƒe tsitsi le aƒetɔ la me ta ene
eye viɖe kae le avuwɔwɔ kple lã wɔadã mawo, efesotɔwo, me ne wòanye ɖe viɖe si makpɔ le agbe sia me le anyigba sia dzi ta ko? ne míaganɔ agbe le ku megbe o la, ekema anyo be míaɖu nu, ano nu eye míakpɔ dzidzɔ, elabena etsɔ míaku eye nu sia nu ase afi ma
migana ame siwo gblɔa nya siawo la nado lã mi o
ne mieɖo to wo la, miade asi nuwɔwɔ me abe woawo ke ene
miwɔ susu ŋudɔ eye miadzudzɔ nu vɔ̃ wɔwɔ
ŋu nakpe mi elabena mia dometɔ aɖewo menye kristotɔwo o eye womedze si mawu gɔ̃ hã o
ke ame aɖe abia be, “ale ke ame kukuwo awɔ hafi agagbɔ agbe? ŋutilã ka tɔgbie anɔ wo si?”
biabia sia nye abunɛtɔwo ƒe biabia! miakpɔ ŋuɖoɖoa le miawo ŋutɔ miaƒe agblewo me! ne mietsɔ nuku aɖe de tome la, metsina zua ati o, negbe ɖe ko “wòaku” gbã hafi
eye ne nuku la mie la, nu miemie la toa vovo sãa tsoa nuku si mieƒã gbã la gbɔ
nu si miede tome la nye bliku ƒuƒu sue aɖe ko alo nuku bubu aɖe si mieƒã
emegbe la, mawu naa dzedzeme dzeani yeye aɖee; nɔnɔme si eya ŋutɔ di be wòanɔ esi
ati bubu ƒomevi doa go tsoa nuku ɖe sia ɖe ƒomevi me
abe ale si nuku kple ati ƒomevi vovowo li ene la, nenema kee ŋutilã ƒomevi vovovowo hã li
amegbetɔwo, lãwo, tɔmelãwo kple xeviwo ƒe ŋutilãwo to vovo
nuwɔwɔ siwo le dziƒo la ƒe nɔnɔme to vovo sãa tso esiwo le anyigba dzi tɔ gbɔ
nenema kee, woƒe nyonyo kple ŋutikɔkɔe hã to vovo tso mia tɔ gbɔe
ŋutikɔkɔe aɖe ƒomevi le ɣe si eye ŋutikɔkɔe ƒomevi bubu le ɣleti kple ɣletiviwo hã si eye ɣletiviwo to vovo tso wo nɔewo gbɔ le nyonyo kple keklẽ me
nenema ke míaƒe anyigbadziŋutilã siwo kuna eye wonyunyɔna la to vovo tso ŋutilã siwo anɔ mía si ne míetsi tsitre la gbɔ, elabena woawo ya magaku gbeɖe o
ŋutilã siwo nye mía tɔ fifia la ɖea fu na mí elabena woléa dɔ eye wokuna, ke ŋutikɔkɔe ayɔ wo me ne míeva tsi tsitre
ẽ, wonye ŋutilã siwo gbɔdzɔna eye wokuna fifia, ke ne míeva tsi tsitre la, ŋusẽ ayɔ wo me fũ
wonye dzɔdzɔmeŋutilãwo ko le ku me, ke ne míeva tsi tsitre la, woanye gbɔgbɔmeŋutilãwo, elabena abe ale si amegbetɔwo ƒe ŋutilã dzɔdzɔmetɔwo li ene la, nenema kee ŋutilã siwo nye gbɔgbɔmetɔwo hã li
ŋɔŋlɔ kɔkɔe la gblɔe na mí be, “ame gbãtɔ, adam, zu luʋɔ gbagbe
” ke adam mamlɛtɔ la zu gbɔgbɔ si na agbe
ale menye gbɔgbɔmetɔ enye gbãtɔ o, ke boŋ dzɔdzɔmetɔ lae, eya megbe hafi gbɔgbɔmetɔ va
wowɔ adam tso anyi me; ke kristo ɖi tso dziƒo va
ŋutilã le amegbetɔ ɖe sia ɖe si abe adam tɔ ene
wowɔe tso anyi me ke ame siwo katã zu kristo tɔ la, kristo ƒe ŋutilã tɔgbi, si anye ŋutilã si tso dziƒo la, anɔ wo si
abe ale si adam ƒe ŋutilã tɔgbi le mía dometɔ ɖe sia ɖe si fifia ene la, nenema kee kristo ƒe ŋutilã tɔgbi anɔ mía si gbe ɖeka
nɔvinyewo, megblɔ esia na mi
anyigbadziŋutilã si nye lã kple ʋu la, mate ŋu ayi mawu ƒe fiaɖuƒe la me o
míaƒe ŋutilã siwo gblẽna la menye ŋutilã nyuitɔ siwo anɔ agbe tegbee o
ke mele nya ɣaɣla wɔnuku sia gblɔm na mi
mí katã míaku o, ke woana ŋutilã yeyewo mí katã
nu siawo katã ava eme le aɖabaƒoƒo ɖeka me ne woaku kpẽ mamlɛtɔ
elabena woaku kpẽ aɖe tso dziŋgɔli me eye kristotɔ siwo katã ku la atsi tsitre enumake kple ŋutilã yeye siwo maku akpɔ o, eye mí ame siwo gale agbe la, woana ŋutilã yeyewo míawo hã enumake
elabena ele be woatrɔ míaƒe anyigbadziŋutilã siwo le mía si fifia eye woate ŋu aku la woazu dziƒoŋutilã siwo mate ŋu agblẽ o, ke boŋ woanɔ agbe tegbee
ne eva dzɔ alea la, ekema ŋɔŋlɔ kɔkɔe la me nyawo ava eme be, “womi ku le dziɖuɖu me
”
o, ku afi ka wò dziɖuɖu la le? o, ku afi ka wò ti la le?
elabena ku ƒe ti enye nu vɔ̃, eye nu vɔ̃ ƒe ŋusẽ enye se la
míeda akpe na mawu le esiawo katã ta! eyae wɔ mí dziɖulawoe to yesu kristo mía aƒetɔ la dzi!
eya ta nɔvi lɔlɔ̃awo, esi kakaɖedzi li be míava ɖu dzi ta la, misẽ ŋu eye minɔ te
mina miaƒe dɔwɔwɔ le aƒetɔ la me nagbã go ɖaa si; elabena mienya bena nu sia nu si miawɔ na aƒetɔ la la, mazu dzodzro akpɔ abe ale si wòanɔ ne tsitretsitsi aɖeke meli ene o
azɔ la, se siwo le ga si dzɔm miele be yewoaɖo ɖa kristotɔ siwo le yerusalem ŋu la woe nye esiawo
se siawo kee mede na hame siwo le galatia
le kwasiɖa ɖe sia ɖe gbe la ele be mia dometɔ ɖe sia ɖe natsɔ ga si wòkpɔ le kwasiɖa me la ƒe akpa aɖe adzra ɖo eye wòawɔ eŋutidɔ na nunana sia
ga home la ku ɖe home si aƒetɔ la kpe ɖe amea ŋu wòkpɔ la ŋu
migalala va se ɖe esime mava afi ma hafi miadze agbagba be yewoadzɔ ga home la katã zi ɖeka o
ne meva la, maŋlɔ agbalẽ akpe ɖe miaƒe lɔlɔ̃ ƒe nunana la ŋu aɖo ɖe yerusalem to dɔla nuteƒewɔla aɖe si miawo ŋutɔ miatia la dzi
eye ne anyo be nye hã mayi kplii la, ekema míate ŋu azɔ afɔ ɖeka
made makedonia gbã hafi ava kpɔ mi ɖa, ke manɔ afi ma ɣeyiɣi kpui aɖe ko
ate ŋu ava eme be manɔ miawo gbɔ wòadidi wu, ɖewohĩ le vuvɔŋɔli blibo la katã me, eye miado mɔm mayi teƒe bubu
nyemegadi azɔ be makpɔ mi ɖa ɣeyiɣi kpui aɖe ko eye matso eme o
medi be mava nɔ anyi sẽe ne aƒetɔ la aɖe mɔ nam
manɔ efeso le afi sia va se ɖe pentekoste ƒe ŋkekenyui la dzi,
elabena mɔnukpɔkpɔ tɔxɛ aɖe li nam be magblɔ mawunya eye mafia nu le afi sia
mɔnukpɔkpɔ geɖewo li ke futɔwo hã sɔ gbɔ
ne timoteo va la, mina eƒe mo nadze anyi elabena ele aƒetɔ la ƒe dɔ wɔm abe nye ke ene
migana ame aɖeke nado vloe alo agbe toɖoɖoe, be enye ɖekakpui ta o, ke mina wòakpɔ dzidzɔ le ɣeyiɣi si wòanɔ mia dome la me, eye miaɖoe ɖem
mele mɔ kpɔm be makpɔe kaba kple ame bubu siwo trɔ gbɔna
meɖe kuku na apolo be eya kple ame bubuwo nava kpɔ mi ɖa, ke ebu be menye mawu ƒe ɖoɖo wònye na ye be yeayi fifia o
ava mia gbɔ emegbe ne mɔnu aɖe ʋu nɛ
minɔ ŋudzɔ be miadze si gbɔgbɔme ƒe dzɔgbevɔ̃ewo
miwɔ nuteƒe na aƒetɔ la
minɔ agbe abe ŋutsuwo ene eye misẽ ŋu
nu sia nu si miawɔ la, miwɔe kple amenuveve kpakple lɔlɔ̃
mieɖoa ŋku stefana kple eƒe ƒomea dzia? woawoe nye ame gbãtɔ siwo zu kristotɔwo le akaya eye wole kpekpeɖeŋu geɖe nam kristotɔwo le afi sia afi
miwɔ nu siwo woaɖo na mi eye miwɔ nu sia nu si miate ŋui la be miakpe ɖe wo kple ame bubu siwo katã tsɔ wo ɖokuiwo sa vɔe abe woawo ene eye wowɔa dɔ sesĩe le mia dome la ŋu
mekpɔ dzidzɔ ŋutɔ be stefana, fortunato kple akaiko va ɖo mía gbɔ be yewoakpɔ mí ɖa
wole kpekpeɖenudɔ siwo miele afĩ sia awɔ nam o la wɔm nam ɖe mia teƒe
wodo dzidzɔ geɖe nam eye wode dzi ƒo nam ŋutɔ
meka ɖe edzi be nenema kee wowɔ na miawo hã
mexɔe se be miekpɔ ŋudzedze le ame siawo kple ame bubu siwo le abe woawo ene la ƒe dɔwɔwɔ ŋu
hame siwo le asia le afii la do gbe na mi
akwila kple priskila kpakple ame bubu siwo katã kpea ta le woƒe aƒe me hena sɔlemedede la hã do gbe na mi
nɔvi siwo katã le afi sia la bia tso asinye be mado gbe na mi na yewo
mido gbe na mia nɔewo kple lɔlɔ̃ si dze la ne miedo go
meŋlɔ agbalẽ sia ƒe nya mamlɛtɔwo kple nye ŋutɔ nye asi
ame sia ame si melɔ̃a aƒetɔ la o la, woaƒo fi adee
aƒetɔ yesu va!
aƒetɔ yesu kristo ƒe lɔlɔ̃ kple amenuveve nanɔ anyi kpli mi katã
metsɔ nye lɔlɔ̃ na mi katã elabena mí katã míenye kristo yesu tɔwo
nɔvinye lɔlɔ̃tɔ siwo le korinto, agbalẽ sia tso nye paulo, ame si mawu ŋutɔ tia be manye aƒetɔ yesu kristo ƒe dɔla kple nɔvinye timoteo gbɔ na mi
míele agbalẽ sia ŋlɔm na miawo ɖeɖe ko o, ke boŋ míele eŋlɔm na nɔvi siwo hã le akaya blibo la katã
mawu, mía fofo kple aƒetɔ yesu kristo ƒe amenuveve kple ŋutifafa nagba go ɖe mia dzi duu
woakafu mawu ame si nye mía aƒetɔ yesu kristo fofo, nublanuikpɔkpɔ fofo kple akɔfafa katã ƒe mawu la,
ame si fa akɔ na mí le míaƒe xaxawo katã me, ale be míawo hã míate ŋu afa akɔ na ame siwo le xaxa me kple akɔfafa si míawo ŋutɔ míexɔ tso mawu gbɔ
abe ale si kristo ƒe fukpekpewo gena ɖe míaƒe agbemee ene la, nenema kee to kristo me míaƒe akɔfafa hã gba goe
ne míexaxa la, miawo ƒe akɔfafa kple ɖeɖe tae; ke ne wofa akɔ na mí la, miawo ƒe akɔfafa tae, esia dea dzigbɔgbɔblewuu miame be miawo hã mietea ŋu kpea fu siwo miekpena
míaƒe mɔkpɔkpɔ na mi like goŋgoŋgoŋ, elabena míenyae bena, abe ale si miekpɔ gome le míaƒe fukpekpewo me ene la, nenema ke miakpɔ gome le míaƒe akɔfafa hã me
nɔvi lɔlɔ̃tɔwo mebu be ele be magblɔ fu siwo míekpe le asia la na mi
woƒo mí eye wowɔ fu mí ale gbegbe be míawo ŋutɔ gɔ̃ hã míebu mɔkpɔkpɔ ɖe sia ɖe be míatsi agbe
míebu be míele kuku ge elabena míekpɔ be wɔna aɖeke meganɔ mía ŋu o gake míetsɔ nu sia nu gblẽ ɖe aƒetɔ si tea ŋu wɔa nu sia nu eye wòfɔa ame kukuwo gɔ̃ hã tso yɔdo me la sime
vavã, mawu ɖe mí tso ku dziŋɔ aɖe sime, ale míetsɔ míaƒe mɔkpɔkpɔ da ɖe edzi be aɖe mí tso fukpekpe ɖe sia ɖe me ɖaa
eya ta mi katã miwɔ ɖeka ne miado gbe ɖa ɖe mía ta vevie
zi ale si miedo gbe ɖa eye mieɖe kuku ɖe mía ta la, zi nenema ke miagada akpe na aƒetɔ la ɖe eƒe ŋuɖoɖo si na be míenɔ dedie la ta
ke míawo hã, adegbe si míeƒona lae nye be, míeléa mía ɖokuiwo nyuie le xexe sia me, eye le mia dome hã la, míezɔna le dzitsinya kɔkɔe nu, míewɔ mía ɖokuiwo dzadzɛ eye míetoa nyateƒe le nu sia nu me
ke menye míawo ŋutɔ ƒe ŋusẽ mee míewɔ esiawo le o, ke boŋ wo katã tso aƒetɔ la gbɔ
elabena míeŋlɔ nya bubu aɖeke na mi, si miate ŋu axlẽ alo ase egɔme o
mele mɔ kpɔm be
abe ale si miese míaƒe nya gɔme afã kple afãe ene la, miava se egɔme blibo ale be miate ŋu aƒo adegbe le mía ŋu abe ale si míaƒoe le mia ŋu le aƒetɔ yesu ƒe ŋkeke la dzi ene
esi meka ɖe miaƒe nugɔmesese dzi tae medi be mava mia gbɔ gbã le nye mɔzɔzɔ me, ale be miagaxɔ yayra ɖe yayra dzi
tso mia gbɔ la, mayi makedonia eye ne metrɔ tso makedonia la magava to mia gbɔ ale miado mɔm ne medzo yina yudea
đewohĩ mianɔ biabia be, ɖe metrɔ ɖoɖo si mewɔ gbã la alo ɖe mele nu wɔm abe xexeametɔ siwo menya kristo o la ene, ame siwo ne, nya lae nye “ẽ” la, wogblɔna be “ao” hã?
gbeɖe, mele eme nenema o
abe ale si mawu nye nyateƒetɔ ene la, nyemenye ame ma ƒomevi o
nye “ẽ” nye “ẽ”
elabena mawu ƒe vi, yesu kristo, ame si ŋu nye paulo, silvano kple timoteo míeɖe gbeƒã le na mi la, menye ame si ne nya lae nye “ẽ” la, wògblɔ be “ao” o
aƒetɔ yesu kristo wɔna ɖe nu sia nu si wògblɔ la ko dzi
aƒetɔ yesu kristo kpɔna hã be mawu ƒe ŋugbedodo ɖe sia ɖe va eme pɛpɛpɛ
ne ŋugbedodoawo wu akpe nanewo hã la, wovaa eme na mí to kristo dzi hena mawu ƒe kafukafu
medi be wòanɔ susu me na mi bena, mawue wɔ mí kple miawo hã bena míezu kristotɔ vavãwo eye wòtia mí abe eƒe apostolowo ene be míaɖe gbeƒã nyanyui la
eya ame si de dzesi mí abe viawo ene, eye wòtsɔ gbɔgbɔ kɔkɔe la de míaƒe dziwo me abe kpeɖodzi ene be míenye etɔwo eye abe nu siwo wòle míana ge la ƒe akpa gbãtɔ ene
azɔ la, meyɔ mawu tso nye dzime ke abe ɖase ene bena nu si gblɔm mele na mi la enye nyateƒe tututu; susu si ta nyemeva mia gbɔ haɖe o lae nye be nyemedi be mava ka mo na mi eye mawɔe be miaxa nu o
menye ɖe míegale amegã ɖum ɖe mia dzi hele se dem na mi tso nu si ke miaxɔ ase la ŋuti o, elabena mienya nu si dze be miaxɔ ase, eyae nye kristo ame si dzi miexɔ se hã
togbɔ be ne meva la nyemate ŋu akpe ɖe mia ŋuti, adzi míaƒe xɔse ɖe edzi o, elabena miaƒe xɔse sɔ gbɔ xoxo hã la, medi be mawɔ nane si ado dzidzɔ na mi ne meva, menye be mana mialé blanui o
ke azɔ la, nye ŋutɔ meɖoe be nyemagava mia gbɔ kple nu si agahe nuxaxa vɛ na mi o
elabena ne megade nuxaxa miaƒe dzi me la, miete ŋu le dzidzɔ do ge nam le mia gbɔnɔnɔ me o; evɔ ame bubu aɖeke hã meli si ado dzidzɔ nam tsɔ wu miawo o
esia tae meŋlɔ agbalẽ ma na mi ale be miaɖɔ nuwo ɖo hafi mava, elabena nyemedi be makpɔ naneke le mi ame siwo ŋu meɖoa ŋu ɖo be miado dzidzɔ geɖe nam la ŋu si ade nuxaxa nye dzime o
menyae nyuie bena ne meva mia gbɔ le dzidzɔ me la ekema miawo hã miakpɔ dzidzɔ geɖe
nuxaxa kple veve geɖe nɔ nye dzime, eye aɖatsiwo ge le mo nam gɔ̃ hã le agbalẽ ma ŋɔŋlɔ me, eye menye ɖe meŋlɔ agbalẽ la be mana miaxa nu o, ke boŋ meŋlɔe be mana miadze si nu masɔmasɔ siwo le edzi yim le mia gbɔ kple ale si melɔ̃ mii vevie
ne ame aɖe he nuxaxa vɛ la, menye nyee wòdo nuxaxa na o ke boŋ mi katãe, mele egblɔm alea be nyemagate gbe ɖe dzi fũu o
eya ta tohehe si ame akpa gãtɔ da ɖe nenem me sia dzi la sɔ gbɔ nɛ
azɔ ele be miatsɔ eƒe nu vɔ̃wo kee eye miafa akɔ nɛ
ne menye nenema o la, ase veve eye dzi aɖe le eƒo ale gbegbe be wòatrɔ ɖa tso nyateƒe la gbɔ
meɖe kuku na mi, miɖee fiae azɔ be miegalɔ̃e pɛpɛpɛ abe tsã ene
meŋlɔ agbalẽ ma na mi be makpɔe ɖa be, miele klalo awɔ ɖe nye ɖoɖowo dzi eye be makpɔe ɖa be toɖoɖo gbɔgbɔ le mia me mahã?
nu si mietsɔ ke ame aɖe la, nye hã metsɔe kee, eye edze be nye hã matsɔe ke le aƒetɔ yesu kristo ƒe ŋusẽ me hena miaƒe nyonyo ko
susu bubu si ta wòdze be miatsɔ nu vɔ̃ ake amewo lae nye be miaxe mɔ na satana be wòagaɖu mia dzi ahe tɔtɔ va mia dome o, elabena mí katã míedze si ale si wòdi be yeade zitɔtɔ hamewo dome
esi meva troa be magblɔ kristo ƒe nyanyui la le afi ma la, mekpɔ be aƒetɔ la ŋutɔ ʋu mɔ nam be dɔ la nayi edzi nyuie
gake metsi dzi le ɖokuinye me, elabena nyemekpɔ nɔvinye lɔlɔ̃tɔ tito le afi ma o, gawu la nyemenya afi si wònɔ kple nu siwo nɔ dzɔdzɔm ɖe edzi o
medo taflatse na troatɔwo eye medzo le afi ma heyi makedonia
ke akpe na mawu be to nu si kristo wɔ me la míekpɔ dziɖuɖu eye míekaka nyanyui la abe ami ʋeʋĩ si ʋẽna lililĩ ene ɖe amewo dome le afi sia afi si míeyi
elabena mawu wɔ mí míezu ami si ʋẽna lililĩ la eye kristo ƒe ʋeʋẽ lililĩ si wòtsɔ de mía me la kaka ɖe ame siwo katã kpɔ xɔxɔ kple ame siwo mekpɔe o siaa dome
nunana nyui si kristo tsɔ na mí la ɖi ku ƒe ʋeʋẽ na ame siwo le tsɔtsrɔ̃m
ke le ame siwo xɔ kristo dzi se ya gbɔ la, míenye ʋeʋẽ lililĩ si naa agbe
azɔ biabia lae nye be, ame ka ŋu ŋutete le be wòawɔ aƒetɔ la ƒe dɔ siawo?
míawo la míele abe ame siwo tsɔ mawunya la ɖo ŋgonu hele amewo blem, le ga xɔm le wo si la ene o
esi wònye mawue dɔ mí ta la, míeƒoa nu kple kristo ƒe ŋusẽ la eye mawu ƒe ŋku le mía ŋu ɖaa
ke nya siwo meŋlɔ na mi la, ɖe wodze abe míele mía ɖokui kafum enea? míawo la míele abe aʋatsonufiala mawo siwo xɔa kafukafugbalẽwo tsoa amewo gbɔ va nɔa mia fiam la ene o; míawo ya kafukafugbalẽ aɖeke mehiã mí o
fifia la ame sia ame le afi sia afi kpɔe dze sii azɔ be kristo to mia dzi wɔ dɔ nukutɔe le mia dome, eye miezu ame yeyewo
elabena miedzudzɔ agbe vlo nɔnɔ eye mieva nyateƒe ƒe kekeli la gbɔ, esia ɖeɖe si amewo kpɔ le mia ŋuti la nye agbalẽ blibo si woaxlẽ
amewo akpɔe be miezu agbalẽ si tso kristo gbɔ to mía dzi
menye agbalẽ si woŋlɔ kple nuŋlɔti kple nuŋlɔtsi o ke boŋ esi wotsɔ mawu gbagbe la ƒe gbɔgbɔ ŋlɔe ɖe miaƒe dziwo me, ke menye ɖe nuŋlɔkpewo dzi o
míele nya siawo gblɔm kple kakaɖedzi, elabena míeɖo ŋu ɖe mawu ɖeka hɔ̃ la ko ŋu to aƒetɔ yesu kristo me be akpe ɖe mía ŋu be míawɔ ɖe nu sia nu si míagblɔ la dzi
míawo la ŋusẽ aɖeke mele mía si si míate ŋu atsɔ awɔ nu siawo katã o, ke míaƒe ŋusẽ kple dzidzedzekpɔkpɔ la tso mawu gbɔ
mawu nye ame si de dɔ sia asi na mí bena míaɖe gbeƒã nubabla yeye si wòwɔ be ame sia ame nakpɔ agbe mavɔ la
nubabla yeye sia to vovo sãa tso xoxoa si nye be ame nadze agbagba awɔ ɖe se ewoawo dzi la gbɔ, ke yeyetɔe nye be míasubɔ mawu le gbɔgbɔ me
elabena gbɔgbɔ lae gbɔa agbe ame, ke seawo ɖeɖe ko dzi wɔwɔ kplɔa ame yia ku me
enye nyateƒe be mose xɔ se siwo ɖeɖe dzi wɔwɔ hea ku vɛ la, le ŋutikɔkɔe gã aɖe me
eye esi wòtrɔ gbɔ va israelviwo gbɔ kple seawo la, keklẽ gã aɖe ƒo xlãe ale gbegbe be eƒe amewo mete ŋu kpɔ eƒe ŋkume gɔ̃ o gake ŋutikɔkɔe ma nu va yi xoxo
ke azɔ la ɖe míakpɔ mɔ na dzidzɔ kple ŋutikɔkɔe geɖe wu le esime gbɔgbɔ kɔkɔe la le amewo xɔm ɖe agbe le ŋkeke siawo me oa?
ne ŋutikɔkɔe geɖe ƒo xlã se siwo hea ku vɛ la, ekema ŋutikɔkɔe geɖe wu ŋutɔe aƒo xlã nubabla yeye si mawu wɔ si kplɔa ame yia agbe mavɔ la me
le nyateƒe me la ŋutikɔkɔe ma si klẽ tso mose ƒe ŋkume la menye naneke ne woatsɔ asɔ kple esi ƒo xlã mawu ƒe nubabla yeye la o
eya ta ne nu xoxo si nu va yi la kpɔ ŋutikɔkɔe nenema la, ekema mawu ƒe nubabla yeye si hea agbe mavɔ vɛ la ƒe ŋutikɔkɔe la mele gbɔgblɔ me o, elabena eya anɔ anyi tegbetegbe
esi míenya be nubabla yeye sia kple eƒe ŋutikɔkɔe la li tegbee ta la, dzika metsoa mía ƒo o, eye míegblɔa nya la kple dzideƒo
míawo ya la, míawɔ abe ale si mose wɔ esi wòtsɔ nu tsyɔ mo be israelviwo nagakpɔ keklẽ la kple ale si wonɔ bubum le mo nɛ la ene o
va se ɖe egbe ŋkeke dzi la, menye mose ƒe mo ko wotsyɔ nui o, ke boŋ israelviwo hã ƒe susuwo kple nugɔmesese dzie, elabena wogaɖoa dzi ɖe seawo ŋu eye woxlẽnɛ ɖaa abe nu si ko me woƒe mɔkpɔkpɔ le ene, evɔ wònye to kristo dzixɔxɔse me ko hafi woate ŋu adzo le vivitia me eye agbe ƒe kekeli la nadze na wo
eye va se ɖe fifia ne woxlẽ mose ƒe se ewoawo la, woƒe ŋkuwo meʋu o elabena wobuna be seawo dzi wɔwɔ koe ana agbe yewo
ke gbe si gbe wo dometɔ aɖe trɔ tso eƒe mɔ vɔ̃wo dzi eye wòxɔ kristo abe aƒetɔ ene la, ekema nu si tsyɔ mo nɛ ta wòle viviti me la ɖena ɖa enumake
aƒetɔ la ŋutɔe nye gbɔgbɔ si naa agbe wo eye afi si aƒetɔa ƒe gbɔgbɔ le ko la ablɔɖe vavã hã nɔa afi ma
ke mí ame siwo katã xɔ yesu kristo abe aƒetɔ ene eye míeɖo dzi ɖe eya ɖeɖe ko ŋu la, nutsyɔnu aɖeke mele míaƒe mowo o eya ta míele abe ahuhɔ̃e si ɖea aƒetɔ la ƒe keklẽ kple ŋutikɔkɔe fĩana la ene
eye zi ale si kristo ƒe gbɔgbɔ la le dɔ wɔm le mía me la, etrɔa mí be míaɖi kristo le eƒe ŋutikɔkɔe me
mawu ŋutɔ ƒe nublanuikpɔkpɔ mee wòtso be wòtsɔ dɔ sia de asi na mí be míaɖe gbeƒã dzimetɔtrɔ kple agbe yeye nɔnɔ na ame sia ame
eya tae ɖeɖi metea mía ŋu le ewɔwɔ me o
míeblua afɔ na mawu ƒe nya la o, ke boŋ ale si ame geɖewo nyae ene la, míetsia tsitre ɖe mawu ƒe ŋusẽ me eye míegblɔa nyateƒenya vavãtɔ la na ame sia ame
le kristo me la, míeɖe vivitimenuwɔnawo kple ŋukpenanuwɔwɔwo katã ɖa eye míegbe nu le alakpadada gbɔ helé nyateƒe la ko me ɖe asi
eya ta ne kristo ƒe nyanyui si míele gbeƒã ɖem la gɔmesese sesẽ na ame aɖewo la, ekema ame siwo dze tsɔtsrɔ̃mɔ dzi la koe wòanɔ na nenema
satana ame si le dzi ɖum le xexe vɔ̃ɖi sia me fifia lae gbã dzimaxɔsetɔwo ƒe ŋkuwo eye wòtsyɔ nu woƒe susuwo dzi
ewɔ esia be womagakpɔ kekeli si tso nyanyui la me le keklẽm ɖe wo dzi la eye woase nu si gblɔm míele tso kristo si nye mawu ƒe ŋutikɔkɔe ŋu la gɔme o
menye mía ŋutɔ ɖokuiwo ŋutie míele gbeƒã ɖem le na mi o, ke boŋ aƒetɔ yesu kristo ŋutie, eye eya koe dze be míasubɔ
nya siwo ko míegblɔna tsoa mía ɖokuiwo ŋuti na mi koe nye be kristo ƒe amedɔdɔwoe míenye ɖe nu gã siwo wòwɔ na mí la ta
mawu ame si gblɔ be
“kekeli neklẽ ɖe viviti me la,” kee nye ame si klẽ ɖe míawo hã ƒe dzi me
to esia wɔwɔ me la, ena be míexɔ kekeli la ƒe sidzedze, si nye eƒe ŋutikɔkɔe si klẽna tso kristo me
ke kesinɔnu sia le mía si le anyigoewo me, be wòaɖee fia be ŋusẽ triakɔ sia metso mía gbɔ o, ke boŋ mawu gbɔe wòtso
womimi mí ɖo le go sia go me, gake womegbã mí o, míetɔtɔ gake dzi meɖe le míaƒo o,
woti mía yome gake womegblẽ mí ɖi o, woƒo mí ƒu anyi, gake wometsrɔ̃ mí o
yesu ƒe ku le míaƒe ŋutilã me míele yiyimee gbe sia gbe, be woaɖe yesu ƒe agbe hã ɖe go le míaƒe ŋutilã me
elabena wotsɔ mí ame siwo le agbe la de asi na ku gbe sia gbe le yesu ta, be woaɖe eƒe agbe ɖe go le míaƒe ŋutilã si le kuku ge la me
eya ta, ku le dɔ wɔm le mía me, gake agbe le dɔ wɔm le miawo me
esi míenya be mawu tsɔa beléle tɔxɛ na mí ta la, míawo hã míeɖea gbeƒã kristo ame si dzi míexɔ se la kple dzideƒo, abe ale si psalmowoŋlɔla gblɔe ene be
“mexɔe se, eya ta meƒo nu ɖo” la, nenema ke míawo hã míexɔe se eya ta míadzudzɔ nuƒoƒo o
míenya be mawu ame si fɔ kristo ɖe tsitre tso ame kukuwo dome la, afɔ míawo hã kple kristo ɖe tsitre eye wòatsɔ mí kple miawo siaa nɛ
míaƒe fukpekpe siawo katã nye viɖe geɖe na mi, eye zi ale si míeɖe gbeƒã mawu ƒe amenuveve sia na ame geɖewo eye wokpɔ gome le eme la zi nenema ke woatsɔ kafukafu kple akpedada na aƒetɔ la
esia tae ɖeɖi metea mía ŋu o eye míana ta o
togbɔ be míaƒe ŋutilãwo le gbɔdzɔgbɔdzɔm hã la, ŋusẽ si tso aƒetɔ la gbɔ eye wòle mía me la, le tsitsim ɖe edzi gbe sia gbe
xaxa kple fuwɔame siwo katã le mía dzi vam fifia la nu gbɔna yiyi ge kpuie
eye le esia teƒe la, mawu ana eƒe yayrawo kple ŋutikɔkɔe geɖe mí ɖaa tso mavɔ me yi mavɔ me
susu sia tae míetsɔa nu siwo kpɔm míele fifia la dea ta me o
ke boŋ míetsɔa míaƒe susuwo gblẽna ɖe nu siwo le aƒetɔ la gbɔ, siwo ke míekpɔ haɖe o la dzi
elabena fukpekpewo katã nu ava yi kpuie, ke dzidzɔ si gbɔna tso aƒetɔ gbɔ la anɔ anyi tegbee
míenyae bena ne wokaka míaƒe anyigbadzixɔ siwo nye míaƒe ŋutilãwo la, mawu ana ŋutilã yeye, makumaku mí le dziƒo
eye xɔ yeye siwo mawu ana mí la menye amegbetɔwo ƒe asinudɔ o, ke mawu ŋutɔe tui
míele fu kpem ŋutɔ le míaƒe anyigba dzi ŋutilã siawo me, eya tae wòle mía dzrom vevie eye míele mɔ kpɔm na gbe si gbe aƒetɔ la atsɔ dziƒoŋutilã yeyewo ava do na mí abe awu ene
elabena menye gbɔgbɔme ko míanɔ o, ke boŋ mawu ado awu na mí esi nye dziƒoŋutilã la
zi ale si míegale anyigbadziŋutilã me ko la zi nenema ke míekpea fu siwo hea hũɖeɖe kple vevesese vaa mía dzi
menye ɖe míebe míadzo kaba le anyighbadziŋutilã sia me o, ke boŋ míaƒe mɔkpɔkpɔe nye be aƒetɔ la natsɔ dziƒotɔ si nye agbe la atsyɔ na mí, bena wòaɖu esi me míele fifia si gblẽna la dzi
mawu ŋutɔe ɖoe be tɔtrɔ sia nava míaƒe agbenɔnɔ me eya tae wòtsɔ gbɔgbɔ kɔkɔe la de mía me abe kpeɖodzinu ene
azɔ la míele mɔ kpɔm kple dzideƒo na dziƒoŋutilã yeye sia xɔxɔ
míenyae bena zi ale si míegale anyigbadziŋutilã me le afi sia la, míeɖo aƒetɔ la gbɔ le dziƒo haɖe o
míenyae bena esiawo katã le eme vavã to xɔse me ke menye to nukpɔkpɔ kple ŋku me o
ke dzideƒo blibo le mía si eye wòdzroa mí gɔ̃ hã be míadzo le anyigbadziŋutilã sia me aɖanɔ aƒetɔ la gbɔ le eƒe ŋutikɔkɔe ƒe mavɔ la me
ke míaƒe didi vevi enye be ne míele agbe le anyigbadziŋutilã sia me alo míele egbɔ le dziƒo la míawɔ eƒe lɔlɔ̃nu le nu sia nu me
elabena mí katã míava tsi tre ɖe kristo ŋkume gbe ɖeka, bena wòadrɔ̃ ʋɔnu mí eye wòadzro míaƒe agbenɔɣinuwɔnawo me tsitotsito
eye wòaxe fe na ame sia ame pɛpɛpɛ ɖe ale si wònɔ agbe le anyigba dzii la nu
ne èwɔ nu nyui la, ãxɔ fetu nyui eye ne èwɔ vɔ̃ la, ãxɔ fetu vɔ̃
mawuvɔvɔ̃ si le mía me tae míeɖea gbeƒã eye míeƒoa dzimetɔtrɔ ƒe nya la ɖe amewo katã nu be woava aƒetɔ la gbɔ
mawu ŋutɔ nya bena míele dɔ sia wɔm kple dzimekɔkɔ; eye mexɔe se be miawo hã mienyae nenema tututu
menye mía ɖokui kafum míele alo menye mía ɖokui dom míele ɖe dzi o, ɖe ko míedi be miada ɖe mía dzi abe ame siwo nye aƒetɔ la ƒe amedɔdɔ vavãwo ene
eye miate ŋu atsɔ mí aƒo adegbee alo aɖo nya ŋu na nufiala alakpatɔ siwo le mia dome, ame siwo ƒe susu koe nye be yewoƒe dzedzeme nanya kpɔ nyuie le amewo gbɔ ko, ke woƒe dziwo me do viviti tsiɖitsiɖi
ne nya siawo sese ɖi le miaƒe towo me abe ɖe míaƒe susuwo da ene la, ekema le mawu ƒe ŋutikɔkɔe la tae
ke ne miedze sii be míaƒe nyawo meɖi ame siwo ƒe tagbɔ tɔtɔ tɔ o la, ekema aɖe vi geɖe na mi
menye mía ŋutɔwo ƒe viɖekpɔkpɔ tae míele nu sia nu si wɔm míele la wɔm o; míele ewɔm elabena kristo ƒe lɔlɔ̃ le mía kplɔm
esi míexɔe se bena aƒetɔ yesu kristo ku ɖe mí katã ta la, ele be míawo hã míaxɔe se be míeku na agbe xoxo siwo míenɔna tsã la
nu vevitɔ si ta kristo ku ɖo lae nye be mí ame siwo le agbe fifia eye míekpɔ gome le mawu ƒe amenuvevenunana si nye agbe mavɔ la me la, míaganɔ agbe na mía ɖokuiwo alo awɔ nu si dze mía ŋu o
ele be míanɔ agbe na kristo ɖeka ko, ame si ku, ke fofo la fɔe ɖe tsitre la, eye míawɔ nu si nye eƒe lɔlɔ̃nu ko
eya ta tso fifia dzi heyina la migadrɔ̃ ʋɔnu ame aɖeke le ŋutilã nu be, ame sia nye amegã alo bubume alo be nɔvi kristotɔ aɖe nye nu vɔ̃ wɔla o
ŋku ma ƒomevie míetsɔ kpɔ kristoe tsã be enye vɔ̃wɔla
gake fifia la meganye nenemae míegale ekpɔmii o
ne ame aɖe xɔ kristo abe eƒe aƒetɔ ene la, kristo tsɔa agbenɔnɔ yeye dea amea me
agbenɔnɔ vɔ̃ɖi xoxotɔ si wònɔna tsã la nu va yina, eye wòdzea agbe yeye nɔnɔ gɔme
nu siawo katã tso mawu dɔmenyotɔ la gbɔ, ame si gbɔ agbe míawo hã eye wògawɔa mí etɔwoe to kristo dzi
mawu ŋutɔ tsɔ dɔ nyui sia de asi na mí be míakplɔ ame bubuwo hã va egbɔe be wòakpɔ nublanui na wo eye woawɔ ɖeka kplii
gbeƒã si ko ɖem míele fifia lae nye be mawu, to kristo dzi le xexeame katã kpem va eɖokui gbɔe
mãgaɖo ŋku amewo ƒe nu vɔ̃wo dzi azɔ o, ke boŋ ãtsɔ wo ake wo eye wòatutu wo ɖa keŋ
nukunya siae wòde asi na mí be míagblɔ na amewo katã
eya ta míawo la, kristo ƒe amedɔdɔwoe míenye, eye mawu le nu ƒom na mi to mía dzi
míeto kristo dzi hele kuku ɖem na mi be ame sia ame nadzudzɔ nu vɔ̃ wɔwɔ eye wòaxɔ mawu ƒe lɔlɔ̃ si wòna be ne wòawɔ ɖeka kplii
elabena kristo mewɔ nu vɔ̃ aɖeke o, gake be míawo míakpɔ agbe ta la, mawu tsɔ míaƒe nu vɔ̃wo ƒe agba dro ɖe eya amea dzi
eye wòtsɔ eƒe dɔmenyo kple amenuveve ɖo eteƒe na mí katã
esi mí kata míenye mawu ƒe hadɔwɔlawo ta la, míele kuku ɖem na mi bena migado vlo mawu ƒe amenuveve la o
elabena mawu gblɔ be, “meɖo to wò le nye amenuveɣi la, eye mekpe ɖe ŋuwò le xɔxɔgbe la
” mele egblɔm na wò be fifi enye amenuveɣi, kpɔ ɖa fifi enye xɔxɔgbe!
míedi be ame aɖeke nakpɔ vodada le dɔ si wɔm míele na aƒetɔ la ŋu o
eya ta le xaxawo, hiãkamewo kple yometiti geɖewo me hã la míedoa dzi eye míeɖea mía ɖokui fiana abe mawu ƒe subɔla vavãwo ene
woƒo mí eye wode mí gaxɔ me, ame siwo lɔ veve helihelĩ ɖe dzime la tso ɖe mía ŋu kpɔ, míewɔ dɔ sesĩe ale be ɖeɖi te mía ŋu kpɔ; míetsia zãdomadɔlɔ̃e eye dɔ wua mí
le nu sia nu me la, míeɖea mía ɖokuiwo fiana abe mawuviwo ene eye míenɔa anyi le dzadzɛnyenye me
míegbɔa dzi ɖi eye míenyoa dɔme na ame sia ame
ale si míedze si aƒetɔ lae ŋu míezɔna ɖo
mawu ƒe gbɔgbɔ kɔkɔe la yɔ mí fũu eye míezɔna le eme kple lɔlɔ̃ si me alakpa mele o
míezɔna le mawu ƒe nyateƒe kple eƒe ŋusẽ me, esi nana be míekpɔa dziɖuɖu ɣesiaɣi
eye ame dzɔdzɔewo ƒe aʋawɔnu siwo le nuɖusime kple miame la le mía si
nenye be amewo de bubu mía ŋu alo do ŋukpe mí, nenye be wodzu mí alo kafu mí eye wose nyateƒe si gblɔm míele gake wogbe be yewomaxɔe o, eye wobu mí abe alakpatɔwo ene hã la, aƒetɔ la ko míanɔ agbe na
xexeametɔwo mebua mí ɖe naneke me o, gake mawu ya nya mí nyuie
míele kudo nu ɣesiaɣi, gake kpɔɖa, míele agbe wu nu sia nu
wode abi mía ŋu gake mieku o
míaƒe dziwo sea veve ŋutɔ eye míeléa blanui, gake aƒetɔ la tsɔa eƒe dzidzɔ dea mía me
míenye kesinɔtɔ le xexeamenuwo me o, gake míenaa gbɔgbɔmenunana xɔasiwo
míedzena abe ame siwo si naneke mele o la ene gake nu sia nu nye mía tɔ to kristo me
nɔvi korinto hametɔ lɔlɔ̃awo, meʋu nye dzi me faa gblɔ nu siwo le eme la na mi
míelɔ̃a mi ŋutɔ eya ta
míeɣla naneke ɖe mi o, ke boŋ míelɔ̃ mi tso dzi blibo me gake ewɔ nuku ŋutɔ be mieʋu miaƒe dziwo me ɖe mía ŋu abe ale si míawo míewɔe na mi ene o
azɔ la medi be maƒo nu na mi abe vinye ŋutɔ ŋutɔwo ene
mina be miaƒe dɔme nakɔ ɖe mía ŋu, eye mialɔ̃ mí tso dzi blibo me abe ale si míelɔ̃ mii ene
migawɔ ɖeka kple ame siwo melɔ̃a aƒetɔ la o
ƒomedodo kae le xɔsetɔwo kple dzimaxɔsetɔwo dome? eye ale ke kekeli kple viviti ate ŋu anɔ teƒe ɖekae le ɣeyiɣi ɖeka me?
ale ke kristo si nye dzɔdzɔetɔwo ƒe fia kple abosam si nye nu vɔ̃ wɔlawo ƒe fia la ate ŋu awɔ ɖekae? eye ale ke kristotɔ hã ate ŋu awɔ ɖeka kple abosamtɔ?
nenema ke mele be ɖekawɔwɔ aɖeke nanɔ gbedoxɔ kple trɔ̃xɔ dome o
míawoe nye mawu gbagbe la ƒe gbedoxɔ, afi si wònɔna
mawu ŋutɔ gblɔ bena, “manɔ ame siwo nye tɔnyewo la dome, mazɔ le wo dome
manye woƒe mawu eye woawo hã woanye nye dukɔ
”
esia tae aƒetɔ la gblɔ be, “vinyewo mido go ɖa le wo dome, eye miaɖe vovo ɖa tso wo gbɔ le nu sia nu me
migade asi woƒe nu si wo ŋuti mekɔ o, alo nu ƒoɖi siwo wowɔna la ŋuti o, ekema maxɔ mi abe tɔnyewo ene;
manye mia fofo eye miawo hã mianye vinye ŋutsuwo kple vinye nyɔnuwo
”
ke azɔ nɔvinye lɔlɔ̃tɔwo esi mawu do ŋugbe gã siawo na mí ta la, mina mía dzudzɔ nu gbegblẽ wɔwɔ
eye míate ɖa xaa tso nu siwo ƒoa ɖi míaƒe ŋutilã kple gbɔgbɔ la gbɔ, eye míanɔ agbe kɔkɔewo to aƒetɔ la vɔvɔ̃ me, alé eƒe nyawo me ɖe asi sesĩe
le míaƒe dɔwɔwɔ me kpli mi la míekplɔ ame aɖeke to mɔ tatra aɖeke dzi o, míeba ame aɖeke alo gblẽ ame aɖeke ƒe naneke o eya ta miʋu miaƒe dziwo ƒe ʋɔtruwo ne miaxɔ mí ɖe eme
nyemele esiawo gblɔm be matsɔ fɔbubu aɖeke ada ɖe mia dzi o, elabena megblɔ va yi xoxo be mena teƒe mi le nye dzi me tegbee be manɔ agbe kpli mi eye maku hã kpli mi
meɖoa dzi ɖe mia ŋu ŋutɔ eye medana ɖe mia dzi hã ŋutɔ eye togbɔ be nuxaxa kple vevesese geɖe le dzinye hã la, ne meɖo ŋku mia dzi ko la, dzideƒo ɖoa asinye eye dzidzɔ yɔa menye taŋtaŋtaŋ
míekpɔ ŋutifafa aɖeke esi míeva ɖo makedonia o, fukpekpewo sɔŋ koe ƒo xlã mí
amewo do dzre na mí to mɔ ɖe sia aɖe dzi, eye vɔvɔ̃ kple ŋɔdzi yɔ mía me fũu ŋutɔ
ke mawu, ame si ŋutɔ dea dzi ƒo na ame siwo ƒo dzi ɖe le la, de dzi ƒo na míawo hã esi tito va ɖo mía gbɔ
menye esi wòva ɖo mía gbɔ dedie la ɖeɖe koe na be míekpɔ dzidzɔ o, ke boŋ nya siwo keŋ wògagblɔ nam tso mia ŋuti tae; ale si miexɔe nyuie, ale si wònye miaƒe didi be yewoakpɔm, eye ale si wove mi ŋutɔ be mele fu geɖe kpem kple ale si miele klalo be yewoalé nu siwo mefia mi la ko me ɖe asi la, na megli kple dzidzɔ
fifia la megavem be meŋlɔ agbalẽ sesẽ ma ɖo ɖe mi o, togbɔ be mexa nu geɖe le eŋu le gɔmedzedzea me hã la, menya be miawo hã miexa nu ɣeyiɣi kpui aɖe ko
azɔ la mekpɔ dzidzɔ manyagblɔ aɖe bena meɖo agbalẽ ma ɖe mi
nyemele dzidzɔ kpɔm bena miexa nu o, ke boŋ be agbalẽ la na miedzudzɔ agbe vlowo nɔnɔ eye mieva aƒetɔ la gbɔ
mawu ŋutɔe to dzinye ŋlɔ agbalẽ ma na mi be miadzudzɔ nu vɔ̃ wɔwɔ eya ta menye míawoe na miexa nu o
elabena ɣeaɖewoɣi la, mawu nana míexaa nu be míadze si míaƒe nu vɔ̃wo eye míadzudzɔ nu vɔ̃ɖi wɔwɔ eye míadi agbe mavɔ la
ke ne ame aɖe menye kristotɔ o gake wòxa nu vevie le eya ŋutɔ ƒe agbe vlo nɔnɔ ta gake metrɔ zu kristotɔ o la, ayi dzo mavɔ me godoo le eƒe kugbe
miawo ŋutɔ mikpɔ nu si mawu wɔ na mi to agbalẽ si meŋlɔ na mi dzi la ɖa
ena mieku kutri eye mietsi dzimaɖi be yewoatsri nu vɔ̃ si ŋu meƒo nu le na mi la wɔwɔ
vɔvɔ̃ ɖo mi le nuwɔna ma ta eye miedi gɔ̃ hã be mava kpe ɖe yewo ŋuti le nya sia me
miehe to na ame siwo wɔ nu gbegblẽ sia hã vevie, eye mieɖe mia ɖokui fia be miede nu si wòwɔ la dzi o
eya ta ɖe meŋlɔ agbalẽa koŋ be aƒetɔ la naɖe ale si melɔ̃na na mí la afia ke menye ɖe ŋutsu ma si xɔ fofoa srɔ̃ alo fofoa si ŋu wòda vo ɖo la koŋ ta o
hekpe ɖe dzideƒo si miena mí to lɔlɔ̃ si mieɖe fia mí la ŋu la, míegakpɔ dzidzɔ geɖe hã le ale si miexɔ tito kple nu nyui siwo katã miewɔ nɛ be eƒe dzi dze eme la ta
hafi tito nadzo le gbɔnye la, metsɔ mi ƒo adegbe nɛ eye meɖi ɖase nyui le mia ŋuti nɛ, eye vavã miewɔ nu siwo megblɔ nɛ tso mia ŋuti la hã nɛ
abe ale si metoa nyateƒe na mi le nu sia nu me ene la, nenema ke me gblɔ nyateƒe tso mia ŋuti na tito hã
azɔ ne tito hã ɖo ŋku ale si mieɖo toe le nu si wòfia mi me, ale si mieɖe lɔlɔ̃ fiae kple ale si miexɔe kple dzi blibo dzi la, enana be eya hã ƒe lɔlɔ̃ na mi gadzina ɖe edzi
ke esi menya be ɖekawɔwɔ kple lɔlɔ̃ gaɖo mía dome azɔ la, ena be nye hã mekpɔ dzidzɔ blibo eye megaɖo ŋu ɖe mia ŋu le nu sia nu me
azɔ la nɔviwo, medi be magblɔ nu siwo wɔm mawu le, le makedonia hamewo me to eƒe amenuveve me la fia mi
togbɔ be wole fu geɖe kpem eye wonye ame dahewo hã la, wokɔ dɔme faa eye wodzɔa nu kple dzidzɔ
mele ɖase ɖim le hame siawo ŋuti bena wodzea agbagba dzɔa nu ŋutɔ eye wowɔnɛ wòwua ale si woate ŋui gɔ̃ hã kple dzi faa ke menye ɖe metee ɖe wo dzi be woawɔe o
woɖe kuku na mí be míaxɔ yewo hã ƒe nunana ale be yewo hã yewoakpɔ dzidzɔ be yewona kpekpeɖeŋu ame kɔkɔe siwo le yerusalem
esi ƒo wo katã ta eye wòwɔ nuku na mí lae nye be wotsɔ wo ɖokuiwo na kristo kple míawo hã eye wolɔ̃ be yewoaɖo to nya sia nya si míegblɔ na wo la
wowɔ esia kple dzidzɔ geɖe ŋutɔ
esia ta míebia tso tito, ame si de dzi ƒo na mi le yayra si le nunanadɔ si gɔme miedze me la, si be wòayi edzi ade dzi ƒo na mi be miawu amenuvedɔ sia nu le mia dome
ale si miede ŋgɔ le xɔse, nufiafia, nunya, vevidodo kple lɔlɔ̃ si mietsɔ na mí me la, nenema ke medi be mianye ame gbãtɔwo le lɔlɔ̃nunanadɔ sia hã me
menye ɖe mele se dem na mi alo le mia dzi zim be miawɔ nunana kokoko o, ke boŋ ale si wònye hame bubuwo ƒe didi vevie be yewoawɔ nunana alea tae medi be miawo hã miaɖe miaƒe lɔlɔ̃ afia abe hame bubuwo hã ene
miawo ŋutɔ mienya mía aƒetɔ yesu kristo ƒe lɔlɔ̃ kple dɔmenyo gã si wòɖe fia la bena, togbɔ be kesinɔtɔ ŋutɔ wònye gake be wòawɔe bena mi ame siwo nye nublanuitɔwo kple hiãtɔwo la miava zu kesinɔtɔwo la, egblẽ eƒe kesinɔnuwo kple ŋutikɔkɔe katã da ɖi eye wòva wɔ miawo boŋ miezu kesinɔtɔwo
medi be maɖo aɖaŋu na mi be miado vevi nu le nunana sia me, awu nu si gɔme miedze le ƒe si va yi me la nu elabena miawoe nye ame gbãtɔ siwo do susu sia ɖa eye mieɖee fia be miele klalo ɖe ewɔwɔ ŋuti hã
azɔ esi miedze ʋua ƒoƒo gɔme dzidzɔtɔe alea la miaƒoe nenema va se ɖe nuwuwu
mina nu si miate ŋui la tso nu si le mia si la me
ne enye miaƒe didi be yewoana nu mí la, migatsi dzi le ga home si sinu le mia si la ŋu o
mawu ƒe didie nye be nana nu si nate ŋui ke menye wu esi le asiwo o
menye míaƒe didie wònye be miamia ŋku ana ga fũu be ame siwo miele nua dzɔm na la, nazu kesinɔtɔwo atsɔ miaƒe ga anɔ agbe vivi ɖum o
ke boŋ ɖe míedi be miama nu siwo le mia si la kpli wo
fifia la nu geɖe le mia si, eya ta mikpe ɖe wo ŋu, ale be ne emegbe nu megava le mia si o, ke wòle woawo si la, woawo hã nakpe ɖe mia ŋu
to esia me la, ame sia ame akpɔ etɔ sinua
abe ale si wòle ŋɔŋlɔ kɔkɔe la mee ene be, “ame si ƒoa ƒu nuwo fũu hã mekpɔ ɖeka ɖe edzi o, ke ame si ƒo ƒu sue aɖe la hã la naneke mehiãe o
”
míeda akpe na mawu bena wòdee tito ƒe dzime be wòakpe ɖe mia ŋu axlɔ̃ nu mi le dɔ sia ƒe vevinyenye ŋuti abe nye ke ene
tito kpɔ dzidzɔ ŋutɔ esi míegblɔ nɛ be wòagava kpɔ mi ɖa
eya ŋutɔ hã di vevie be yeava hafi míegblɔe gɔ̃ hã
mele nɔvi nyanyɛ bubu aɖe hã ɖom ɖa kpe ɖe tito ŋuti le mɔzɔzɔ sia me
hame geɖewo ɖi ɖase le ale si nɔvi sia hã kpɔ gome le mawu ƒe amenuvevenunana la me be wòagblɔ aƒetɔ la ƒe nyanyui la kple dzideƒo la ŋuti
le nyateƒe me la, hameawo tia nɔvi sia hã be eya hã nanɔ mí ame siwo le miaƒe nunanawo tsɔ ge ayi yerusalem la dome
míele dɔ sia wɔm be míatsɔ ade bubu aƒetɔ la ŋuti eye míaɖe ale si wònye míaƒe didi vevie be míakpe ɖe mía nɔewo ŋuti la hã afia
nu si ta wòhiã be woatia amewo tso hameawo me woayi yerusalem kple nunana lae nye be, míedi be ne ameawo trɔ gbɔ la woagblɔ ale si míema nunana gã sia la fia
mawu ŋutɔ nya be nuteƒewɔlawo míenye gake míedi be amewo hã nanya esia
míegale nɔvi bubu hã ɖom ɖe mi kpe ɖe wo ŋuti ame sia hã nye hadɔwɔla vevi ɖeka
eya hã di vevie be yeakpe ɖe mia ŋu, esi megblɔ miaƒe vevidodo nɛ
đewohĩ ne ame aɖe bia mi bena ame kae nye tito hã la, migblɔ be eya kple nye pauloe le dɔ wɔm na aƒetɔ la eye wònye tenyeƒenɔla le mia gbɔ
eye ne wobia nu tso nɔvi eve bubuawo hã ŋu la, migblɔ ko be ame dɔdɔwoe wonye tso hame bubuawo me eye wonye kristotɔ vavã siwo nye aƒetɔ la tɔ
meɖe kuku mitsɔ lɔlɔ̃ si le mia me ɖe ŋunye la na ame siawo hã, ale be woakpɔe be ale si meƒoa adegbe tso mia ŋuti la le eme vavã
mikpɔe be megahiã kokoko bena magaŋlɔ agbalẽ na mi le ale si wòhiã be miadzɔ nu na nɔvi siwo le yerusalem la ŋu o
elabena menya ale si wònye miaƒe didi vevie be yewoawɔ lɔlɔ̃nununana sia, eye metsɔ esia ƒo adegbe na makedonia hamewo be miele klalo kple miaƒe nunanawo abe ƒe ɖekae nye esia ene
le nyateƒe me la, esia de dzo tɔxɛ aɖe woawo hã me be wodzea nudzɔdzɔ gɔme
ke mele nɔvi siawo dɔm kple miaƒe nudzɔdzɔawo vavã, elabena míetsɔ mi ƒo adegbe na amewo ŋutɔ eye nyemedi be míaƒe adegbe sia natrɔ zu alakpa o
eye anye ŋukpe nam ŋutɔ eye wòanye ŋukpe na miawo hã ne nɔvi siwo tso makedonia va kplim ko wòava dzɔ be miele klalo abe ale si megblɔ na wo ene o
esia tae mele nɔvi siawo dɔm ɖo ɖe mia gbɔ be woakpɔ egbɔ be nu siwo ŋugbe miedo la nasɔ gbe hafi nye ŋutɔ mava
ale be wòanye nu si miena faa tso dzime eye menye tso dzizizi me o
ke medi be esia nanɔ nyanya me na mi be, ame si ana nu sue aɖe la, nu si wòakpɔ ɖe eteƒe anɔ sue
agbledela si ƒã nuku sue aɖe ko la, xaa nuku sue aɖe ko le nuxaɣi, gake nenye be wòƒã nuku wòsɔ gbɔ la axa nuku fũu le nuxaɣi
ale si sinu ame aɖe di be yeana ko la nenae; migazi ame aɖeke dzi be nena wu ale si wòate ŋui o
elabena mawu kpɔa dzidzɔ geɖe le ame siwo naa nu kple dzi faa la ŋu
seɖoƒe aɖeke meli na mawu ƒe nunana si wònaa mi gbe sia gbe o
eya ŋutɔ naa nu siwo hiãa mi la mi, eye wònanɛ le agbɔsɔsɔ blibo me be, ne miewɔ wo ŋutidɔ ʋuu hã la, agatsi anyi zã be miana ame bubuwo hã
ele ŋɔŋlɔ kɔkɔe la me bena, “ema eƒe nuwo na ame dahewo yi keke didiƒewo ke, eya ta eƒe dzɔdzɔenyenye anɔ anyi tegbetegbe
”
ke mawu ame si naa nuku agbledela wòƒãna eye emegbe la wòyrana ɖe edzi be wòakpɔ nuɖuɖu gbe sia gbe la, ana nuku geɖewo mi be miaƒã eye wòana woatsi aʋã nyuie ale gbegbe be miakpɔ nuku geɖe le nuxaɣi be miatsɔ ɖewo ana ame bubuwo hã
mawu ŋutɔ ana be miazu kesinɔtɔwo ale be miate ŋu ana nu ame dahewo ɣesiaɣi, ale be ne míetsɔ wo yii na wo la, woada akpe geɖe na mawu le ale si miekpe ɖe wo ŋu ta
ale miakpɔe be nu evee do go tso miaƒe lɔlɔ̃nunana si nam miele la me; woawoe nye be ame siwo hiãm nu le la kpɔ nu siwo le wo hiãm la eye woatsɔ akpedada blibo na fofo la
nɔvi siwo katã ŋu miele kpekpem ɖo la makpɔ dzidzɔ le miaƒe nunana nyuiwo ɖeɖe ko ŋuti o, ke boŋ woakafu mawu hã le ale si wòto kristo dzi wɔ mi miezu ame yeyewo eye kristo ɖeɖe ko le miaƒe dzime la ta
eye miaƒe nunana hã nye kpeɖodzi be kristo le mia me vavã
nɔvi siawo ado gbe ɖa ɖe mia ta vevie ada akpe gã aɖe na fofo la le amenuvedɔ gã siwo wòwɔ na wo to mia dzi la ta
akpedada kple kafukafu woatsɔ ana mawu le via si nye nunana vavãtɔ la ta
azɔ la, nye paulo ŋutɔ mele nu xlɔ̃m mi kple dzigbɔɖi abe ale si kristo ŋutɔ awɔ ene
ke mia dometɔ aɖewo le gbɔgblɔm be, “ne mele adzɔge la meŋlɔa agbalẽ sesẽwo na mi, gake ne meva mia gbɔ ko la menɔa anyi abe vɔvɔ̃nɔtɔ ene
”
mele kuku ɖem na mi bena migana be makplɔ mi kple asi sesẽ ne meva mia gbɔ o
menya be ŋusẽ le asinye mazã ɖe ame siwo buna le mia dome be amegbetɔ ƒe nunya kple ŋusẽ ko metsɔ le dɔ wɔmii la ŋu hafi gake nyemedi be mawɔ alea o
enye nyateƒe bena amegbetɔe menye, eye ŋusẽ aɖeke mele ŋunye o
gake menye amegbetɔwo ƒe mɔwo kple ŋusẽ metsɔna wɔa aʋawo o
menye amegbetɔwo ƒe ŋusẽ míezãna o, ke boŋ mawu ƒe ŋusẽ si tri akɔ wu nu sia nu lae míetsɔna ɖua abosam ƒe ŋusẽwo katã dzi
míetsɔa mawu ƒe ŋusẽ sia ɖua nya vlo siwo katã amegbetɔwo gblɔna ɖe mawu ŋuti la dzi eye eyae míetsɔna gbãa gli si wòtu ƒo xlã amewo be woagadze si mawu o
eye to ŋusẽ sia me la, míeléa ame si dze aglã ɖe mawu ŋuti la kluvii be wòatrɔ gbɔ va mawu gbɔ eye míetrɔa eƒe susuwo be wòaɖo to kristo
ŋusẽ ma kee míetsɔ he miawo hã va kristo gbɔe, eye eya kee míatsɔ ahe to na mi, ame siwo me aglãdzegbɔgbɔ gale le hamea me la vevie
nu si le fu ɖem na mi lae nye be, mietsɔ ameŋkumekpɔkpɔ ɖo dɔe, eye miele nye hã kpɔm be ŋusẽ aɖeke mele ŋunye o
ke medi be miase egɔme bena ne ame aɖe ate ŋu agblɔ be krsito ƒe ŋusẽ le ye si tututu la, nye pauloe ate ŋu agblɔ esia
đewohĩ la awɔ na mi abe ɖe mele adegbe ƒom akpa le kristo ƒe ŋusẽ si wònam la ta ene
gake nye la menye ŋukpe nam bena maƒo adegbe le kristo ƒe ŋusẽ si wonam la ta o, elabena ɖe wòna ŋusẽ siam be matsɔ tu mii ɖe edzi, menye be matsɔ agblẽ nu le mia ŋu o
nyemedi be miabui bena ɖe ko mele vɔvɔ̃ dom na mi kple nye agbalẽwo o
mia dometɔ aɖewo gblɔ be, “miɖe asi le paulo ya ŋu, elabena ne ele adzɔge la eyae wòŋlɔa agbalẽ nɔa ŋɔdzi kple vɔvɔ̃ dom na ame
gake ne eya ŋutɔ va la megatea ŋu gblɔa nya mawo dometɔ aɖeke o, ke boŋ eƒoa nu abe ɖevi ene
menya mawunya aɖeke hã gbɔgblɔ o
” ke medi be ame siwo le nya mawo gblɔm la, nadzra ɖo ɖi, elabena ne míeva la, ŋusẽ si míetsɔ ŋlɔ agbalẽawo la, míele eɖe ge afia wo
míedi be míawɔ abe ale si mia dometɔ aɖewo wɔna nɔa wo ɖokuiwo kafum, eye wonɔa nya ʋlim le wo ɖokuiwo dome be ame kae nye gãtɔ hã o
nu siawo katã nye movidzɔdzɔ be miadi be yewoakpɔ be ame kae nye gãtɔ wu le yewo dome hã?
ke míawo la, míaƒo adegbe le nu si le míasi la ko ŋu; nu si aƒetɔ la de mía si be míawɔ siwo dometɔ ɖekae nye be míatsɔ nyanyui la ava mia gbɔe la koe nye míaƒe taɖodzinu
míedze agɔ ne míegblɔ bena ŋusẽ le mía si ɖe mia dzi o, elabena míawoe nye ame gbãtɔ siwo tsɔ kristo ƒe nyanyui la vɛ na mi
eye menye ɖe míele didim be míaƒo adegbe le ame bubu ƒe dɔ si wòwɔ le mia dome la ta o, ke míaƒe didi vevie nye miaƒe xɔse natsi ɖe edzi be míate ŋu awɔ dɔ gãwo le mia dome le ɖoɖo si wona mí la nu
le esia megbe la, míate ŋu akpɔ mɔ atsɔ kristo ƒe nyanyui la ayii na dukɔ siwo le adzɔge le mia gbɔ afi si ame aɖeke mede haɖe o be woawo hã nadze si kristo
ale be ame aɖeke nagagblɔ be yee nye ame gbãtɔ si tsɔ nyanyui la yi du ma me hafi míeva o
mawunya gblɔe be, “ame sia ame si di be yeaƒo adegbe la naƒoe le nu si aƒetɔ yesu kristo wɔ la ko ŋu eye menye le amea ŋutɔ ŋu o
”
elabena ame si ƒoa adegbe le eya ŋutɔ ƒe dɔwɔwo ŋuti la, medzea aƒetɔ la ŋu o, ke ame si ƒe dɔwɔwɔ ŋu aƒetɔ la kpɔ ŋudzedze nyui le lae nye dɔwɔla nyuitɔ
mexɔ se be miagbɔ dzi ɖi ase nye movinya siwo gblɔm mele na mi
miɖo to ne magblɔ nye dzimenyawo na mi
metsi dzi vevie ɖe mia ŋu be mianye kristo ɖeka ko tɔ, eye mialɔ̃ kristo ɖeka hɔ̃ ko tso dzi vavã me abe ale si ɖetugbi tsɔa eƒe lɔlɔ̃ naa ŋutsu si wotsɔe na be wòaɖe la ene
gake mele vɔvɔ̃m ɖe mia nu bena ɖewohĩ la, ame aɖe ava ble mi eye wòatrɔ miaƒe susu ɖa tso kristo gbɔ, abe ale si da dzeaye ma ble eva le eden bɔ mee ene
nu si ta mele esiawo gblɔm lae nye be edze nam be mia beble le bɔbɔe eye ne ame aɖe va mia gbɔ va ɖe gbeƒã yesu bubu si to vovo tso esi ŋuti míefia nu mi le la gbɔ alo wòfia nu bubu sãa mi, alo ƒo nu tso gbɔgbɔ bubu aɖe si mesɔ kple gbɔgbɔ kɔkɔe si miexɔ o ŋuti la, miexɔa ame ma dzi sena bɔbɔe
ke nye paulo mexɔe se be, ame siwo nɔa wo ɖokuiwo yɔm be mawu ƒe ame dɔdɔwo yewonye la, menyo wum le mɔ aɖeke nu o
ne nyemeɖea ami ɖe nye nuƒo abe ale si woawo wɔnɛ ene o hã la, menya nu si tututu gblɔm mele, elabena aƒetɔ la ƒe ŋusẽ me meƒoa nu le abe ale si miawo ŋutɔ mienya ene
azɔ esi meva mia gbɔ eye meɖe gbeƒã mawu ƒe nyanyui la na mi le ɖokuibɔbɔɖeanyi blibo me eye nyemexɔ naneke le mia si o la, eyae nye nu vɔ̃ si mewɔ ɖe mia ŋu eya ta miebum ɖe naneke me oa?
le ɣeyiɣi si mele gbeƒã ɖem le mia gbɔ la, hame bubuwoe nɔ dzinye kpɔm
ale be wòva zu be mexɔ nu siwo hame bubuwo nam la hetsɔ wɔ dɔe le mia gbɔ
esi menɔ mia gbɔ eye nanewo va hiãm la nyemebia mi o, ke boŋ kristotɔ siwo tso makedonia va gbɔnye lae tsɔ nu sia nu vɛ nam
meɖoe be nyemanye agba na mi o, eya tae nyemebia pesewa ɖeka hã va se ɖe fifia o, eye nyemabia mi hã gbeɖegbeɖe o
abe ale si kristo ƒe nyateƒe la le menye ene la, ame aɖeke mate ŋu atrɔ nye susu sia o eye mana nɔvi siwo katã le akaya nutowo me la hã nanya nu le esia ŋuti
ame aɖe agblɔ be ɖe nyemelɔ̃ mi kristotɔwo o eya ta megblɔ esia ɖo gake mele eme nenema o elabena mawu ŋutɔ gɔ̃ hã nya be melɔ̃ mi vevie
ke mawɔ nu si meɖo la dzi be matsɔ ɖe ke le miaƒe apostolo siwo le adegbe ƒom bena yewo hã mawu ƒe dɔ ko wɔm yewole abe míawo ke ene la te
nenɔ nyanya me na mi bena menye mawue dɔ alakpa aʋatsopostolo mawo o
alakpatɔwo wonye, eye wodze agbagba ble mi be kristo ƒe apostolowo yewonye
esia mewɔ nuku nam o, elabena satana ŋutɔ hã tea ŋu trɔa eɖokui ɣeaɖewoɣi abe mawu ƒe dɔla ene
eya ta menye nu wɔnuku aɖeke wònye kura be satana ƒe dɔlawo trɔ wo ɖokuiwo abe kristo ƒe dɔlawo ene o
gake le nuwuwu la woahe to na wo ɖe woƒe nuwɔnawo ta
megale kuku ɖem na mi be migabu be ɖe nyemenya ale si maƒo nui abe ame mawo ene o eye nenye be nyemenya ale si maƒo nui abe woawo ene o hã la, miɖe mɔ nam be maƒo nu abe abunɛtɔ ene eye nye hã maƒo adegbe vie abe woawo ene
adegbe sia ƒoƒo menye nu si aƒetɔ la di tso asinye be mawɔ o gake mele eƒo ge abe ale si ame tagbɔmanɔsitɔ ƒoa nui ene
abe ale si ame geɖewo ƒoa adegbe be yewonye ame tɔxɛwo le xexeame ene la, nenema ke nye hã mele wɔwɔ ge fĩfĩ laa
miebe nunyalawoe yewonyea, gake mieɖoa to lãnyawo dzidzɔtɔe
mielɔ̃ wotsɔ mi wɔ kluviwoe woɖoa nu siwo menyo o la na mi miewɔna, wona miekpɔ wo dzi, wowɔa wo ɖokuiwo glodzoo eye wokaa mo na mi ɖe madzɔmadzɔ dzi gake miekea nu o
enye ŋukpe nam be magblɔ be dzideƒo kple ŋusẽ mele asinye be maƒo nu nenema o, ke nu sia nu si ŋu woaƒo adegbe le la nye hã mate ŋu aƒo adegbe le nenema nu ma ŋu
eye enye dada nam be megale nu ƒom abe lã ene
woƒoa adegbe be hebritɔwo yewonye, nye hã hebritɔ menye
wobe israelviwo yewonye, nye hã israelvi menye, eye wobe abraham ƒe dzidzimeviwoe yewonye, nye hã abraham ƒe dzidzimevie menye
megale nu ƒom dadatɔe abe ame si ƒe tagbɔ da enea? wobe kristo ƒe subɔlawo yewonyea? gake mesubɔa kristo wu wo katã
eye mewɔ dɔ wu wo elabena le kristo ta wodem gaxɔ me zi geɖe, woƒom kutɔkutɔe eye ɣeaɖewoɣi gɔ̃ hã la, medea tsiẽƒe gagbɔna
yudatɔwo ƒom zi atɔ̃ sɔŋ, eye le ƒoƒo ɖe sia ɖe me la, woƒom zi blaetɔ̃-vɔ-asieke
romatɔwo hã ƒom zi etɔ̃ kple gakawo, eye woƒu kpem zi ɖeka
menɔ tɔdziʋu me wògbã zi etɔ̃ sɔŋ; ɣeaɖeɣi gɔ̃ hã mege dze atsiaƒu me eye menɔ atsiaƒu gbanaa la me zã ɖeka kple ŋkeke ɖeka
mezɔ mɔ didi teɖeɖiameŋu geɖewo eye nye agbe ɖo xaxame le tɔɖɔɖɔ, fiafitɔwo, yudatɔwo kple trɔ̃subɔlawo ta
le nyateƒe me la, meto dzɔgbevɔ̃ewo me le afi sia afi si mede la, le du gãwo me, gbedzi kple ƒudzi siaa
nenema ke ame aɖewo siwo be yewonye nɔviwo le kristo me evɔ mele eme nenema o hã do ŋɔdzi na nye agbe
le dɔwɔwɔ fũu ta la ɖeɖi tea ŋunye eye metsi zãdomadɔlɔ̃e zi geɖe
dɔ kple tsikɔ wuam zi geɖe
dɔƒe hã menɔa asinye o, eye le zã me la vuvɔ wɔam elabena avɔ titri menɔa asinye o
hekpe ɖe nu siawo ŋuti la, metsina dzodzodzoe enuenu tso hamewo ƒe tsitsi ɖe edzi ŋuti
ne ame aɖe le hame aɖe me si gbɔdzɔ la etena ɖe dzinye eye nye hã megbɔdzɔna enumake, eye ne hamevi aɖe wɔ nu vɔ̃ eye wòdze anyi la, enana be nuxaxa yɔa nye dzi me
azɔ ne medi be maƒo adegbe la, ɖe ko maƒoe le nu siwo nana be ŋusẽ mele ŋunye o la ŋu
mawu, ame si nye aƒetɔ yesu kristo fofo, eye wòdze kafukafu tso mavɔ me yi mavɔ me la hã nya bena nyateƒe gblɔm mele
esi menɔ damasko la, fia areta ɖo asrafowo dua ƒe agbowo nu be woalém
gake nɔvi siwo le afi ma la de ka kusi ŋu eye wotsɔm da ɖe kusia me hetsɔ to do si le glia me la me eye mesi dzo le egbɔ
đe esia mefia be ame geɖewo lɔ̃a nye nya oa?
adegbe siwo katã ƒom mele la mehiã o, movinyawo sɔŋ ko wonye gake mele edzi yi ge
mina magblɔ ŋutega siwo mekpɔ kple nu siwo katã aƒetɔ la ɖe fiam la na mi
anɔ abe ƒe wuiene enye esia ene la, wokɔm yi dziƒo be makpɔ afi ma ɖa
migabiam be ŋutilã mee menɔ alo gbɔgbɔ mee menɔ hafi yi afi ma hã o, elabena nyemenya o
mawu ɖeka koe nya
gake menya be mede paradiso la me vavã
le afi ma la mese nya siwo wɔ nuku ale gbegbe be wogbɔ amegbetɔwo ƒe susu kple gɔmesese ŋu yi, eye womeɖe mɔ nam be magblɔ wo na ame aɖeke o
nu si teƒe mekpɔ la nye nu xɔasi aɖe, si ŋu mate ŋu aƒo adegbe le gake nyemedi be mawɔ nenema o
ke boŋ la maƒo adegbe le ale si megbɔdzɔe gake mawu wɔ ŋutinyedɔ hena eya ŋutɔ ƒe ŋutikɔkɔe la ŋuti
nu geɖewo ŋutɔ li siwo ŋu maƒo adegbe le, eye ne mewɔ esia la mawɔm movitɔ o gake nyemedi be amewo nabum amegãe wu ame si ŋutɔ menye o, ke boŋ be woakpɔ nu si wòdze be woakpɔ le nye agbenɔnɔ kple gbeƒã si ɖem mele la me
mawu ƒe gãnyenye kple nukunu siwo teƒe mekpɔ la menye nu bɔbɔe o, eye be nyemagado ɖokuinye ɖe dzi o la tae mawu na be dɔléle aɖe ge ɖe nye ŋutilã me si zu ŋu nɔa fu ɖem nam
esia nye satana ƒe dɔla ƒe nuwɔna
mawu ɖe mɔ na dɔléle sia be wòanɔ fu ɖem nam be nyemagaƒo adegbe o
medo gbe ɖa na aƒetɔ la zi etɔ̃ sɔŋ kple kukuɖeɖe be wòaɖe dɔlélé sia ɖa le menye
ke ɣesiaɣi la aƒetɔ la gblɔna nam be, “ao, meli kpli wò
nye amenuveve sɔ gbɔ na wò
elabena meɖea nye ŋusẽ fiana to ame siwo gbɔdzɔ le ŋutilã me la dzi
” eya ta enye dzidzɔ nam be maƒo adegbe le nye gbɔdzɔgbɔdzɔ ŋuti boŋ, ale be kristo ƒe ŋusẽ blibo la katã nadze le menye tsɔ wu be maɖe nye ŋutɔ nye ŋusẽ kple ŋutetewo afia
esi menya be kristo ŋutɔ ƒe lɔlɔ̃nu wònye be nu sia nadzɔ ɖe dzinye ta la, mekpɔa dzidzɔ be “ŋu” sia le nye ŋutilã me
mekpɔa dzidzɔ hã be amewo dzuam, tia nye agbe yome eye meɖoa xaxa kple hiã geɖe me
elabena mekpɔa ŋusẽ to gbɔdzɔgbɔdzɔ me eye zi ale si megbɔdzɔ la zi nenema ke meɖoa ŋu ɖe eŋu
miaƒe nuwɔnae na be meƒo nu, do ɖokuinye ɖe dzi abe lãtɔ ene
evɔ la miawoe wòle be miakafum ke menye nye ŋutɔe wòle be makafu ɖokuinye hafi o eye togbɔ be nyemele naneke me o hã la, naneke mele miaƒe apostolo mawo si, si mele asinye o
esi mele mia gbɔ la, nye dɔwɔwɔ ɖe sia ɖe ɖo kpe edzi be aƒetɔ lae tiam abe apostolo ene eye wòdɔm be mava gblɔ nyanyui la na mi, eye metsɔ dzigbɔɖi wɔ dzesiwo, nukunuwo kple ŋusẽdɔ geɖewo hã le mia dome
nu si ko nyemewɔ le mia gbɔ o, evɔ mewɔe le hame bubuwo me lae nye be nyemetsɔ nye nuɖuɖu, nye nuhiahiãwo kple xɔ si me manɔ la ɖo mia ŋkume o
mitsɔe kem be nyemetsɔ agba siawo da ɖe mia dzi o
azɔ la, zi etɔ̃liae nye esia megbɔna mia gbɔ eye le nye vava me hã la, nyematsɔ dzinyekpɔkpɔ ƒe agba aɖo mia dzi o, elabena nyemele miaƒe ga dim o, ke boŋ miawo ŋutɔ dim mele
vinyewoe mienye, eye menye viwoe wòle be woadi nuɖuɖu na wo dzilawo o
vi fofoe wòle be wòakpɔ via dzi
enye dzidzɔ nam be matsɔ ɖokuinye kple nu siwo le asinye la na mi, be miatsi ɖe dzi le gbɔgbɔ me
gake zi ale si mele mia lɔ̃m ɖe edzi la, zi nenema ke miaƒe lɔlɔ̃ nam hã dzi le ɖeɖem kpɔtɔ
ame aɖewo le mia dome le gbɔgblɔm be “enye nyateƒe be ne eɖi tsa va kpɔ mí la, míegblẽa ga aɖeke ɖe eŋuti o
gake paulo sia ayetɔe wònye le mía blem
le nyateƒe me la, anya to mɔ aɖe dzi kokoko wɔ ga le mía ŋuti
”
enye nyateƒea? đe ame siwo medɔ ɖo ɖe mi la ƒe ɖe va xɔ nane le mia sia?
alo ɖe tito kple nɔvi si medɔ ɖo ɖe mia gbɔ la va ba mia? gbeɖe, elabena menya nyuie bena mí katã la gbɔgbɔ kɔkɔe ma ɖeka koe le mía me, eye nu ɖeka tɔgbi mí katã míewɔna
đewohĩ la, mianɔ bubum be ɖe mele esiawo katã gblɔm be maʋli mía ɖokuiwo ta le mia gbɔ ale be miagalɔ̃m
esia mele eme nenema o
nɔvi lɔlɔ̃wo mele nya sia gblɔm na mi le mawu ƒe ŋkɔ me be matu mi ɖo le gbɔgbɔ me ke menye be matu ɖokuinye ɖo o
nu si vɔ̃m mele lae nye be ne meva mia gbɔ la, miaƒe agbenɔnɔ ava tɔ ŋku nam, eye esia ana be nye nuwɔna manɔ abe ale si miadi be wòanɔ ene o
mele vɔvɔ̃m be ne meva la, mava kpɔ dzrewɔwɔ, ŋuʋaʋã, dɔmedzoedodo, ameŋuzɔzɔ, sakplisasa, ɖokuidodoɖedzi, kple mama le mia dome
mele vɔvɔ̃m hã be nenye be meva la, mawu abɔbɔm ɖe anyi le miaƒe ŋkume ale be manɔ dzi gbagbã kple nuxaxa me
elabena mia dometɔ geɖe siwo wɔ nu vɔ̃ la trɔ zu nu vɔ̃ wɔlawo gbidii elabena wometsɔ ɖeke le eme be yewoatrɔ dzime o
ke boŋ wogale nu vɔ̃ɖiwo kple ŋunyɔnuwo wɔm eye wole ahasi wɔm, le hadzenu wɔm, le amesrɔ̃ xɔm
esia anye zi etɔ̃lia mava mia gbɔ
azɔ abe ale si woŋlɔ̃e ɖe mawunya mee ene la, “woaxɔ nya si ame aɖe tsɔ ɖe nɔvia ŋu la to ɖasefo eve alo etɔ̃ ƒe kpeɖodzi me
”
mexlɔ̃ nu mi xoxo esi meva mia gbɔ zi evelia va yi
azɔ la megale egblɔm, esi nyemele mia gbɔ o
ke ne metrɔ va la, nyematsɔe ake ame siwo wɔ nu vɔ̃ do ŋgɔ alo ame bubu siwo wɔe kplɔ ɖo o,
elabena miele nane dim be wòaɖo kpe edzi na mi be kristoe le nu ƒom to dzinye
kristoa megbɔdzɔ le tohehe na mi me o, ke esẽ ŋu le mia dome
be woaka ɖe edzi na mi la, woklãe ɖe ati ŋu le gbɔdzɔgbɔdzɔ me, ke hã la, ele agbe to mawu ƒe ŋusẽ me
nenema ke, míegbɔdzɔ le eya amea me, gake to mawu ƒe ŋusẽ me míele agbe be míasubɔ mi
mido mia ɖokuiwo kpɔ be miele xɔse me vavã mahã? nenema ke midzro mia ɖokuiwo me
đe miekpɔ dzesi be kristo le mia me oa? negbe ɖee mieto xɔse ƒe dodokpɔ la me o
mexɔe se be mi katã mialɔ̃ ɖe edzi kplim be mieto dodokpɔ la me
míaƒe gbedodoɖae nye be, mianɔ agbe dzadzɛ
menye be miatso afia be míefia nu nyui mi alo miede ŋgɔ o
gbeɖe, nenye be woɖe vodada na mí hã la ele be miawo ya miawɔ nu nyui
míaƒe dɔdeasi enye be míado ŋusẽ mi be miawɔ nu dzɔdzɔetɔ le ɣeawokatãɣi, ke menye nu vɔ̃ o
enye dzidzɔ na mí ne wobu mí ame gblɔewo eye woɖe alɔme le mía ŋu ke miawo miesẽ le xɔse me
míaƒe gbedodoɖa kple didi vevi enye be miatsi ɖe edzi le kristo me
mele nu sia ŋlɔm na mi kple mɔkpɔkpɔ be ne meva ɖo la, magahiã be mahe nya ɖe mia ŋu alo ahe to na ame aɖeke o
elabena nye didie nye be mawɔ ŋusẽ si aƒetɔ la nam la ŋutidɔ atsɔ atu mi ɖo le xɔse me
ke menye be matsɔe aɖiɖi mi ɖe anyi o
mawu nye agbalẽa nu kple nya mamlɛtɔ siawo bena, minɔ dzidzɔkpɔkpɔ dzi ɖaa
mitsi ɖe edzi le kristo me
miɖo to nya siwo katã megblɔ na mi
minɔ anyi le ɖekawɔwɔ kple ŋutifafa me
eye ŋutifafa kple lɔlɔ̃ ƒe mawu la nanɔ anyi kpli mi
mitsɔ nugbugbɔ kɔkɔe do gbe na mia nɔewo
nɔvi kristotɔ siwo katã le gbɔnye afii la do gbe na mi nyuie
aƒetɔ yesu kristo ƒe amenuveve kple mawu ƒe lɔlɔ̃ kpakple gbɔgbɔ kɔkɔe ƒe habɔbɔ nanɔ anyi kple mi katã
paulo, apostolo, si metso amewo gbɔ o, eye menye ame aɖeke hã dzi wòto o, ke boŋ to yesu kristo kple mawu fofo, si fɔ kristo ɖe tsitre tso ame kukuwo dome la dzi,
kple nɔvi siwo li kpli la, ŋlɔ ɖo ɖe hame siwo le galatia
ŋutifafa kple yayra woana mi tso mawu, fofo la, kple míaƒe aƒetɔ yesu kristo gbɔ
yesu kristo ku ɖe míaƒe nu vɔ̃wo ta abe ale si mawu mía fofo la ɖoe ene eye wòɖe mí tso nu vɔ̃ ƒe xexe vɔ̃ɖi sia si me míele la me
bubu woana mawu tso mavɔ me yi mavɔ me
amen
ewɔ nuku nam ŋutɔ be miele mia ɖokuiwo hem ɖa kaba alea tso mawu, ame si yɔ mi be miakpɔ gome le agbe mavɔ si wòna to kristo dzi la me gbɔ
miekplɔ “nyanyui” bubu si makplɔ mi ayi dziƒo o la ɖo
elabena nyanyui bubu aɖeke megali wu esi míefia mi o
ame siwo dzeaŋe kristo ƒe nyateƒe la eye wotrɔnɛ la, le mia flum
mawu ƒe fiƒode nava ame sia ame si fiaa nyanyui bubu aɖe si dzi woato akpɔ xɔxɔ, eye wòto vovo tso esi míefia mi gbɔ la dzi
neva nye ŋutɔ gɔ̃ hã dzi
ẽ, ne mawudɔla aɖe tso dziƒo va gblɔ nya bubu aɖe la, fiƒode mavɔ neva edzi
magagblɔe ake; ne ame aɖe gblɔ nyanyui bubu aɖe wu esi miexɔ la, mawu ƒe fiƒode neva ame ma dzi
miate ŋu akpɔe be nyemele agbagba dzem be madze mia ŋu kple nya viviwo kpakple amebeble o
gbeɖe, mele agbagba dzem be madze mawu ŋu
nenye ɖe medzea agbagba be madze amegbetɔwo ŋu la, anye ne nyemenye kristo ƒe dɔla o
xɔ̃nye lɔlɔãwo, mele atam kam na mi bena wometu dziƒomɔ si mefiana la ɖe amegbetɔ aɖeke ƒe susu alo drɔ̃ekuku dzi o
elabena nye nya metso ame aɖeke gbɔ wu kristo ŋutɔ gbɔ o; kristo ŋutɔe gblɔ nya si megblɔ la nam
ame bubu aɖeke megblɔe nam o
mienya ale si menɔ esi medze yudatɔwo ƒe subɔsubɔ yome; ale si meti kristotɔwo yome nublanuimakpɔmakpɔtɔe
mehea wo yia ʋɔnui eye mewɔ nu sia nu si mate ŋui la be maɖe wo katã ɖa
menye yudatɔ siwo vɔ̃a mawu wu ame bubuwo la dometɔ ɖeka le nye hatiwo dome le anyigba blibo la dzi eye medze agbagba ɖe sia ɖe si mate ŋui la be mawɔ se xoxo siwo katã ku ɖe nye subɔsubɔ ŋu la dzi
ke nya aɖe va dzɔ! elabena hafi woadzim gɔ̃ hã la, mawu tiam be manye ye tɔ, eye wòyɔm
o, amenuveve kple nublanuikpɔkpɔ kae nye esia!
eyɔm be maɖe via si le menye la afia ale be mate ŋu ayi trɔ̃subɔlawo gbɔ eye magblɔ nyanyui la tso yesu ŋu na wo
esi nu siawo katã dzɔ ɖe dzinye la, nyemetso enumake be maƒo nu tso eŋu kple ame aɖeke o
nyemeyi yerusalem be matsɔ nya la ɖo ame siwo nye apostolowo do ŋgɔ nam la ŋkume o
ao! meyi arabia ƒe gbegbewo eye metrɔ va damasko
ƒe etɔ̃ va yi hafi mede yerusalem be makpɔ petro ɖa eye menɔ egbɔ ŋkeke wuiatɔ̃
apostolo bubu ɖeka si ko mekpɔ lae, nye yakobo, míaƒe aƒetɔ la nɔvi
milé to ɖe nya si mele gbɔgblɔm na mi la ŋu elabena mele egblɔm na mi le mawu ŋutɔ ƒe ŋkume
nu siae nye nu si tututue dzɔ
nyemele alakpa dam na mi o
le esia megbe la meyi siria kple kilikia
va se ɖe ɣemaɣi me gɔ̃ hã la, kristotɔ siwo nɔ yudea la mekpɔm kpɔ o
nu si wonya koe nye nu si amewo nɔ gbɔgblɔm be, “míaƒe futɔ xoxo la le gbeƒã ɖem xɔse si me eya ŋutɔ dze agbagba tsã be yeagblẽ la azɔ
”
eye wotsɔ bubu na mawu le tanye
le ƒe wuieve megbe la, megayi yerusalem
azɔ la, mekplɔ barnaba ɖe asi eye tito hã va
meyi le mawu ƒe gbeɖeɖe nam nu be mayi aɖawɔ takpekpe kple nɔvi siwo le afi ma tso gbeƒã si ɖem menɔ na trɔ̃subɔlawo la, ŋu
meƒo nu kple hamedzikpɔlawo ɖeɖe ko ale be woase nu si tututu fiam menɔ la gɔme eye menɔ mɔ kpɔm be woalɔ̃ ɖe edzi be nye nufiafia nye nyateƒe
wolɔ̃ ɖe edzi hã
womezi tito, nye kpeɖeŋutɔ dzi be woatso aʋa nɛ gɔ̃ hã o, togbɔ be tito menye yudatɔ o hã
ame aɖewo nɔ afi ma siwo yɔa wo ɖokuiwo be “kristotɔwo,” ke wonye alakpatɔwo
ame siawo va be yewoafi ŋku akpɔ mí eye yewoase nu tso ablɔɖe si míena mía ɖokuiwo tso yudatɔwo ƒe sewo dzi wɔwɔ me ŋuti
ne menye ame siawo tae o la, ne aʋatsotso ƒe nya gɔ̃ hã medo ta ɖa o
wodi be yewoatsɔ yewoƒe sewo abla mí abe ale si kluviwo nɔa kɔsɔkɔsɔwo me ene
ke míeɖo to wo kura o, elabena míedi be míaflu mi, ana miabu be ame ate ŋu akpɔ ɖeɖe to aʋatsotso kple yudatɔwo ƒe sewo dzi wɔwɔ me o
naneke menɔ hamea dzikpɔla gã siwo nɔ afi ma la si woatsɔ akpe gbeƒã si menɔ ɖeɖem o
nyemetsɔ ɖeke le woƒe hamedzikpɔla gãwo nyenye me o, elabena amewo katã sɔ le mawu ŋkume
ke boŋ wokpɔe be wotsɔ nyanyui la gbɔgblɔ na trɔ̃subɔlawo ƒe dɔ de asi nam, abe ale si wotsɔ yudatɔwo tɔ de asi na petro hã ene
elabena mawu, ame si li kple petro le eƒe dɔwɔwɔ me abe apostolo na yudatɔwo ene la, eya kee li kple nye hã le nye dɔwɔwɔ me abe apostolo na trɔ̃subɔlawo ene
yakobo, petro kple yohanes, ame siwo amewo buna be wonye sɔtiwo na hamea la, wona habɔbɔ ƒe asi nye kple barnaba esi wokpɔ amenuveve si wona mí la dzesii
wolɔ̃ hã be míawo míayi trɔ̃subɔlawo gbɔ, ke woawo woayi yudatɔwo gbɔ
nya ɖeka si ko wogblɔe nye be ele be míaɖo ŋku edzi ɣesiaɣi be míakpe ɖe ame dahewo ŋu
nye ŋutɔ hã metsi dzi ɖe nu sia ŋu
ke esi petro va antioxia la, eva hiã be matsi tsitre ɖe eŋu sesĩe le amewo ŋkume eye mahe nya ɖe eŋu vevie le nu masɔmasɔ si wɔm wònɔ la ta
esi wò ɖo tetee la, eɖu nu kple kristotɔ siwo menye yudatɔwo o, ame siwo mebui be mele be woatso aʋa kokoko eye woalé yudatɔwo ƒe se bubu geɖewo me ɖe asi o
ke emegbe la, esi yudatɔ aɖewo, ame siwo nye yakobo xɔlɔ̃wo va la, megalɔ̃ be yeaɖu nu kple wo o, elabena enɔ vɔvɔ̃m na nu si ame siawo, siwo lé yudatɔwo ƒe sewo me ɖe asi sesĩe eye wogblɔna be aʋatsotso le vevie na ɖeɖekpɔkpɔ la agblɔ
ale kristotɔ bubuawo katã, ame siwo nye yudatɔwo la zu alakpanuwɔlawo
barnaba gɔ̃ hã nɔ ame siawo dome
wodze petro ƒe kpɔɖeŋu yome le esime wonya nu wu ema hafi
esi mekpɔ nu si nɔ edzi yim eye mede dzesii be womenɔ nyateƒe tom tututu le nu si woxɔ se ŋuti o, eye womenɔ zɔzɔm ɖe nyateƒe si le nyanyui la me nu o la, megblɔ na petro le ame bubuawo katã ŋkume be, “togbɔ be ènye yudatɔ dzidzia hã la, èɖe asi le yudatɔwo ƒe sewo ŋu xoxoxo; eya ta nu ka tae nètrɔ kpata hele didim be yeana ame siawo, ame siwo menye yudatɔwo o la, nawɔ seawo dzi mahã?
nye kple wò siaa míenye yudatɔ dzidziawo; menye trɔ̃subɔlawo kple nu vɔ̃ wɔla dzodzrowo míenye o
ke mí kristotɔ siwo nye yudatɔwo la, míenyae nyuie be míate ŋu adze mawu ŋu to yudatɔwo ƒe sewo dzi wɔwɔ me o, ke boŋ to yesu kristo ame si ɖe míaƒe nu vɔ̃wo ɖa la dzixɔse ɖeɖe ko me
ale míawo hã míeɖo ŋu ɖe yesu kristo ŋu be mawu axɔ mí le xɔse ta, eye menye be míewɔ yudatɔwo ƒe sewo dzi ta o
elabena ame aɖeke makpɔ xɔxɔ le seawo dzi wɔwɔ ta akpɔ o
”
ke ne míexɔ kristo dzi se be aɖe mí eye míedze sii be míeda vo eya ta míate ŋu akpɔ ɖeɖe o, negbe ɖe ko wotso aʋa na mí eye míewɔ yudatɔwo ƒe se bubuawo dzi hafi la, ɖe mele be míagblɔ be kristo dzixɔsee na míeda vo oa? gbeɖe, mawu mana be ame aɖeke nabu nu sia tɔgbi ɖe míaƒe aƒetɔ la ŋu o
míanye nu vɔ̃ wɔlawo ne míagadze dzixɔse xoxo siwo mele agbagba dzem be maɖe ɖa la me léle ɖe asi gɔme, anɔ bubum be yudatɔwo ƒe sewo dzi wɔwɔ ana míakpɔ ɖeɖe
elabena to ŋɔŋlɔ kɔkɔe la xexelẽ mee meto va nya be nyemate ŋu adze mawu ŋu gbeɖe to agbagbadzedze be mawɔ seawo dzi me o, elabena medana ƒu
meva dzesii bena, míate ŋu adze mawu ŋu to kristo dzixɔse me ko
woklãm ɖe ati ŋu kple kristo eye nye ŋutɔ nyemegale agbe o ke boŋ kristo le agbe le menye
agbe si tututu le menye fifia la tso ale si mexɔ mawu vi la dzi se la gbɔ, ame si lɔ̃m eye wòtsɔ eɖokui na ɖe tanye
nyemenye ame siwo bua kristo ƒe ku abe nu si ŋu gɔmesese aɖeke mele o ene la dometɔ ɖeka o
elabena ne yudatɔwo ƒe sewo dzi wɔwɔ ate ŋu aɖe mí la, ekema mehiã be kristo naku o
o, mi galatiatɔ tsibomewo! ame kae flu mo na mi eye wòhe gbɔgbɔ vɔ̃ va mia dzii? elabena tsã la, miesea yesu kristo ƒe ku gɔme nyuie abe ɖe metsɔ nutata aɖe si me yesu nɔ kukum le atitsoga ŋu fia mi ene
mina mabia nya ɖeka sia mi
đe miexɔ gbɔgbɔ kɔkɔe la to yudatɔwo ƒe sewo dzi wɔwɔ mea? kura o! elabena gbɔgbɔ kɔkɔe la va mia dzi esime miese nu tso kristo ŋu eye miexɔ edzi se be aɖe yewo la megbe
ekema ɖe miele tsu kum azɔa? elabena ne agbagbadzedze be woawɔ ɖe yudatɔwo ƒe sewo dzi mena agbe mi le gbɔgbɔ me o la, nu ka ta miebu be agbagbadzedze be yewoawɔ wo dzi awɔ mi azɔ kristotɔ nyuiwo wu?
miekpe fu geɖe ɖe nyanyui la ta
miele didim azɔ be yewoaɖe asi le nyanyui la ŋu
esẽ nam be maxɔ nu sia dzi ase!
megale mia biam be ɖe mawu na gbɔgbɔ kɔkɔe la ƒe ŋusẽ mi eye wòwɔ nukunuwo le mia dome le miaƒe agbagbadzedze be yewoawɔ yudatɔwo ƒe sewo dzi taa? mele nenema kura o
esime miexɔ kristo dzi se eye mieɖo ŋu ɖe eŋu tso dzi blibo me tae
nenema kee wònɔ na abraham hã
nu si na mawu kpɔe be edze na dziƒo koe nye be, exɔ mawu ƒe ŋugbedodowo dzi se
miate ŋu akpɔe tso esia me be ame siwo nye abraham ƒe vi vavãwo lae nye ame siwo katã xɔ mawu dzi se nyateƒetɔe
ŋɔŋlɔ kɔkɔe la kpɔe do ŋgɔ be mawu atso afia na trɔ̃subɔlawo le xɔse me, eya ta wòɖe gbeƒã na abraham do ŋgɔe be, “woyra dukɔwo le mewò
”
eya ta woyra ame siwo katã xɔse la kple xɔsetɔ abraham
ame siwo katã tsɔ woƒe mɔkpɔkpɔ da ɖe sea dzi wɔwɔ dzi la le fiƒode te, elabena woŋlɔ ɖi be, “woƒo fi de ame sia ame si melé nu sia nu si woŋlɔ ɖe segbalẽa me la me ɖe asi o
”
eme kɔ ƒãa be womatso afia na ame aɖeke le mawu gbɔ to se la me o, elabena woŋlɔ ɖi be, “ame dzɔdzɔe la anɔ gbe le xɔse me
”
wometu sea ɖe xɔse dzi o, ke boŋ mawunya gblɔ bena, “ame si awɔ nu siawo la anɔ agbe ɖe wo nu
”
kristo ɖe mí tso se la ƒe fiƒode me, esi wòzu fiƒode ɖe mía teƒe, elabena woŋlɔ ɖe mawunya me be, “woƒo fi de ame sia ame si woklã ɖe ati ŋuti
”
ale woɖe mí be yayra si wotsɔ na abraham la nava trɔ̃subɔlawo hã dzi to kristo yesu me, ale be to xɔse me míaxɔ gbɔgbɔ kɔkɔe si mawu tsɔ do ŋugbee
nɔvi lɔlɔ̃awo, le míaƒe agbenɔnɔ gbe sia gbe me gɔ̃ hã la, ne ame aɖe do ŋugbe na nɔvia eye wòŋlɔe da ɖi, de asi ete la, womagate ŋu atrɔe o
ŋugbedola magate ŋu atrɔ tame be yeawɔ nu bubu o
azɔ la, mawu do ŋugbe aɖewo na abraham kple via
đo ŋku edzi be nya sia megblɔ be wodo ŋugbe na viawo o; anye ne esia afia be via siwo katã nye yudatɔwo
ke wodo ŋugbe na via eye esia gɔmee nye na kristo
nu si mele didim be magblɔ lae nye esi
mawu ƒe ŋugbe si wòdo be woaɖe ame to xɔse me la eŋlɔ ŋugbedodo sia da ɖi eye wòde asi ete; womate ŋu aɣlae alo atrɔe ƒe alafa ene blaetɔ̃ megbe, esi mawu na se ewoawo o
ne se mawo dzi wɔwɔ ate ŋu aɖe mí la, ekema eme kɔ ƒãa bena esia ato vovo sã tso abraham ƒe mɔ gbɔ elabena ɖe ko abraham ya xɔ mawu ƒe ŋugbedodo dzi se
enyo
nu ka tae wode se mawo? wotsɔ se siawo kpe ɖe tsãtɔwo ŋu le ŋugbe sia dodo vɔ megbe be woafia amewo ƒe fɔɖiɖi ne woda mawu ƒe sewo dzi
ke se siawo anɔ anyi va se ɖe kristo, vi, si mawu do ŋugbe na la ƒe vava dzi ko
vovototo bubu sia hã gali
mawu tsɔ eƒe seawo na mawudɔlawo be woatsɔ ana mose, eye eya hã tsɔ wo na eƒe amewo
ke esi mawu do ŋugbe na abraham la, eya ŋutɔe doe na abraham; metsɔ ŋugbedodo la to mawudɔlawo alo mose dzi o
ekema ɖe se la tsi tre ɖe mawu ƒe ŋugbedodowo ŋu mahã? gbeɖe! elabena nenye ɖe se si wona la ana agbe la, anye ne dzɔdzɔenyenye ava to se la me vavã
gake ŋɔŋlɔ kɔkɔe la gblɔ be xexeame katã le nu vɔ̃ ƒe game, ale be ŋugbe si wodo be to yesu kristo dzixɔse me ame siwo xɔse akpɔ ɖeɖe la, nasu wo si
do ŋgɔ na kristo ƒe vava la, se la dzɔ mía ŋu abe gamenɔlawo ene va se ɖe esime míaxɔ đela si gbɔna la dzi ase
mina magagblɔe ale
yudatɔwo ƒe sewo nye míaƒe nufiala kple mɔfiala va se ɖe esime kristo va be yeana míanɔ nyuie kple mawu to míaƒe xɔse me
ke azɔ esi kristo va la, míegahiã se mawo be woadzɔ mía ŋu eye woakplɔ mí ayi egbɔe o
elabena azɔ la, mí katã míenye mawu viwo to yesu kristo dzixɔse me,
eye mí ame siwo wode mawutsi ta na ɖe ɖekawɔwɔ kple kristo me la, míedo yesu abe awu ene
míeganye yudatɔwo alo helatɔwo, kluviwo alo ablɔɖeviwo, ŋutsuwo alo nyɔnuwo gɔ̃ hã o, ke mí katã míele ɖeka; míenye kristotɔwo; míele ɖeka le kristo yesu me
ke azɔ la, esi míenye kristotɔwo la, míenye abraham ŋutɔ ƒe dzidzimeviwo eye mawu ƒe ŋugbe siwo katã wòdo na abraham la nye mía tɔ
miɖo ŋku edzi be ne fofo aɖe ku eye wògblẽ domenyinu gã aɖe ɖi na via sue aɖe la, ɖevi sue ma tɔ me menyo sãa wu kluvi aɖeke tɔ o va se ɖe esime wòatsi togbɔ be nu sia nu si fofoa gblẽ ɖi nɛ nye etɔ hã
ele na ɖevi la be wòawɔ nu si edzikpɔlawo ɖo nɛ va se ɖe esime wòaxɔ ƒe si fofoa ɖo da ɖi
alea tututue wònɔ na mí va se ɖe esime kristo va
míenye kluviwo na yudatɔwo ƒe sewo kple kɔnyinyiwo elabena míebu be woate ŋu aɖe mí
ke esi ɣeyiɣi nyuitɔ si mawu ɖo da ɖi va ɖo la, mawu ɖo via si nyɔnu aɖe dzi eye wònye yudatɔ la ɖa
be wòana ablɔɖe mí ame siwo nye kluviwo na seawo ale be wòate ŋu axɔ mí abe eya ŋutɔ viwo ene
eye be míenye viawo ta la, mawu ɖo via ƒe gbɔgbɔ ɖe míaƒe dziwo me eya ta azɔ la míate ŋu ayɔ mawu dzideƒotɔe be enye mía fofo lɔlɔ̃a
míeganye kluviwo azɔ o ke boŋ míenye mawu ŋutɔ viwo azɔ
azɔ esi míenye viawo ta la, nu sia nu si nye etɔ la nye mía tɔ elabena nenemae mawu ɖoe
hafi mi trɔ̃subɔlawo mianya mawu la, mienye kluviwo na nu siwo miebuna abe mawuwo ene, evɔ mawu mawo menɔ anyi gɔ̃ hã o
ke azɔ esi mieke ɖe mawu ŋu alo magblɔ be mawu boŋ ke ɖe mia ŋu la, nu ka tae miagadi be yewoagagbugbɔ ayi subɔsubɔ gbɔdzɔ, dahe, dzodzro gbɔ hele agbagba dzem be miayi dziƒo to mawu ƒe sewo dzi wɔwɔ me hã?
miele agbagba dzem be yewoadze mawu ŋu to nu si miawɔ alo nu si mele be miawɔ o le ŋkeke tɔxɛ aɖewo dzi alo le ɣleti aɖewo me alo le azãgbe aɖewo alo le ƒe aɖewo me la dzi
mevɔ̃ ɖe mia nu
mele vɔvɔ̃m be nye agbagbadzedzewo katã ɖe mia ta la zu nu dzodzro
nɔvi lɔlɔ̃awo mina nu siawo nawɔ dɔ ɖe mia dzi abe ale si wowɔ dɔ ɖe dzinyee ene, elabena nye la mevo tso kɔkuti siawo te abe ale si miawo hã mievo tso wo te tsã ene
esi megblɔ mawunya na mi zi gbãtɔ la miedo vlom o,
togbɔ be menɔ dɔ lém esi metsɔ nyanyui la vɛ na mi zi gbãtɔ hã
togbɔ be nye dɔléle la nye nuɖiaɖia hã la, miegbe nu le gbɔnye henyam o, ke boŋ miexɔm eye miekpɔ dzinye abe mawudɔla aɖe menye alo abe yesu kristo ŋutɔ ene
afi ka dzidzɔkpɔkpɔ ƒe gbɔgbɔ si nɔ mía dome tsã la le? elabena menyae be le ŋkeke mawo me la, mialɔ̃ dzidzɔtɔe aho miaƒe ŋkuwo atsɔ aɖo tɔnyewo teƒe ne ema ate ŋu anye kpekpeɖeŋu nam
ke azɔ la, ɖe mezu miaƒe futɔ elabena megblɔ nyateƒe la na mia?
aʋatsonufiala mawo, ame siwo le didim vevie be yewoadze mia ŋu la, mele agbagba dzem nenema ɖe miaƒe nyonyo ta o
nu si wole didim be yewoawɔ lae nye yewoatrɔ miaƒe mo ɖa tso gbɔnye ale be miaɖo to woawo wu
enyo ne amewo ve mia nu kple tameɖoɖo nyui, to dzi vavãtɔ me vevietɔ ne womele mia nu vem le ɣeyiɣi si me mele mia gbɔ ko me o
o, vinyewo miena nye dzi le veve sem! megale veve sem abe funɔ si le mɔ kpɔm na vidzidzi ene eye mele mɔ kpɔm na ɣeyiɣi si kristo ƒe gbɔgbɔ ayɔ mia me mlɔeba la
medi vevie be manɔ mia gbɔ fifia ale be nyemanɔ nu siawo ŋlɔm na mi o hafi; ke esi mía dome didi ta la, maʋu eme be nyemenya nu si tututu mawɔ o
miɖo tom, xɔ̃nyewo, mi ame siwo bu be ele be miawɔ yudatɔwo ƒe sewo dzi kokoko hafi akpɔ ɖeɖe
nu ka ta miadi nu siwo tututu se siawo fia o
elabena woŋlɔ ɖi be viŋutsu eve nɔ abraham si; ɖeka dada nye kosi ke evelia dada ya nye ablɔɖenyɔnu
nya tɔxɛ aɖeke meku ɖe kosi la ƒe vi ɖe dzidzi ŋu o
ke ablɔɖenyɔnua ya la mawu ɖe wòdo ŋugbe nɛ hafi wòte ŋu dzi vi
nu siawo nye alobalo ko, elabena nyɔnu eveawo sɔ kple nubabla eve
nubabla ɖeka la woxɔe le sinai to dzi eye eyae dzi ɖevi siwo nye kluviwo
esia nye hagar
eya ta hagar enye sinaito si le arabia, eye wòsɔ kple egbegbe yerusalem du, elabena eya kple viawo le kluvinyenye me
ke yerusalem si le dziƒo la vo, menye kluvi o, eye eyae nye mía dada
elabena woŋlɔ ɖi bena, “dzi nedzɔ wò, o konɔ, wò nyɔnu si medzi vi kpɔ o; do ɣli sesĩe nãtso aseye, wò ame si melé ku kpɔ o; viwo le nyɔnu si tsi akogo la si wu nyɔnu si si srɔ̃ le gɔ̃ hã
”
nɔvi lɔlɔ̃awo, nye kple miawo míenye vi siwo ŋugbe mawu do abe ale si wòdo isak ŋugbe ene
eya ta ame siwo di be míawɔ yudatɔwo ƒe sewo dzi la, le mí ame siwo wodzi tso gbɔgbɔ kɔkɔe la me yome tim azɔ, abe ale si ismael, kosi la ƒe vi, ti isak, vi si ŋugbe wodo la yome ene
ke ŋɔŋlɔ kɔkɔe la gblɔ be mawu gblɔ na abraham be wòanya kosi la kple via elabena kosi la ƒe vi mate ŋu anyi abraham ƒe dome kple ablɔɖenyɔnu la ƒe vi o
nɔvi lɔlɔ̃awo, menye kosiwo ƒe viwo míenye o; eye míenye kluviwo na yudatɔwo ƒe sewo hã o, ke míenye ablɔɖenyɔnu la ƒe viwo, eye míedzea mawu ŋu le míaƒe xɔse ta
ale kristo wɔ mí ablɔɖeviwoe
azɔ la, mikpɔ egbɔ be mielé ablɔɖe sia me ɖe asi eye miagatrɔ azu kluviwo na yudatɔwo ƒe sewo kple kɔnyinyiwo o
miɖo tom, elabena nya sia le vevie
ne miele ŋu ɖom ɖe aʋatsotso kple yudatɔwo ƒe sewo dzi wɔwɔ ŋu be woana miadze mawu ŋu la, ekema kristo mate ŋu aɖe mi o
magagblɔe zi evelia
ele na ame sia ame si le didim be yeadze mawu ŋu to aʋatsotso me la be wòawɔ yudatɔwo ƒe se ɖe sia ɖe dzi loo alo wòatsrɔ̃
ne miele didim be yewoaxe fe si mienyi le mawu si kple se mawo dzi wɔwɔ la, ekema viɖe aɖeke mele kristo ŋu na mi o
ekema mawu ƒe amenuveve la bu ɖe mi
ke to gbɔgbɔ kɔkɔe la ƒe kpekpeɖeŋu me la míele ŋu ɖom ɖe kristo ƒe ku ŋu be wòaɖe míaƒe nu vɔ̃wo ɖa ale be míate ŋu adze mawu ŋu
eye mehiã be mí ame siwo kristo na agbe mavɔe la míatsi dzi o, ne wotso aʋa na mí loo alo míelé yudatɔwo ƒe sewo me ɖe asi la, o
elabena nu si ko míehiã lae nye xɔse si wɔa dɔ to lɔlɔ̃ me
miedze egɔme henɔ yiyim nyuie hafi
ame kae va flu mi eye wòxe mɔ na nyateƒe la yomenɔnɔ?
eme kɔ ƒãa be menye mawue wɔ nu sia o, elabena eyae nye ame si yɔ mi hena ablɔɖe le kristo me
ke mia dometɔ ɖeka koe agblẽ ame bubuawo katã
mele mɔ kpɔm be mawu agagbugbɔ mi va xɔse la gbɔ abe ale si mele mɔ kpɔm le nu siawo me ene
ame ka kee le fu ɖem na mi hele mia flum la, mawu ŋutɔ ahe to nɛ
ame aɖewo gblɔ gɔ̃ hã be nye ŋutɔ mele gbeƒã ɖem be aʋatsotso kple yudatɔwo ƒe sewo le vevie hena ɖeɖe
enyo, ne meɖe gbeƒã nenema la, womagati yonyeme o, elabena gbeƒãɖeɖe sia meɖia ame aɖeke nu o
esi wogale yonyeme tim kokoko la, fia be megale gbeƒã ɖem tso ɖeɖe to xɔse le kristo ƒe atitsoga ɖeɖe ko me ŋu
đe ko medi vevie be nufiala siwo di be miana woatso aʋa na mi la, woaɖe wo ɖokuiwo ɖa le mia dome eye woaɖe le mia ŋu kpoo
elabena nɔvi lɔlɔ̃awo, wona ablɔɖe mi ke menye ablɔɖe be miawɔ nu vɔ̃ o, ke boŋ ablɔɖe be mialɔ̃ mia nɔewo eye miave wo nu
elabena woate ŋu aƒo seawo katã nu ƒu wòazu se ɖeka sia be, “lɔ̃ hawòvi abe ɖokuiwò ene
”
ke ne le lɔlɔ̃ na mia nɔewo teƒe ɖeklemiɖeɖe kple dzrewɔwɔ le miawo ɖeɖe dome la, ekema minɔ ŋudzɔ eye miakpɔ nyuie be miagagblẽ nu le mía nɔewo ŋu o
eya ta megblɔ be minɔ agbe le gbɔgbɔ la me ale be miagawɔ miaƒe dzɔdzɔme vɔ̃wo ƒe didiwo dzi o
elabena dzɔdzɔme vɔ̃ dia nu si tsi tre ɖe gbɔgbɔ la ŋu, eye nu si dim gbɔgbɔ la le la hã nye futɔ na míaƒe dzɔdzɔme vɔ̃wo
wole avu wɔm kple wo nɔewo, ale be miate ŋu awɔ nu si miedi be miawɔ la o
ke ne gbɔgbɔ la le miakplɔm la, miegale se la te o
ke ŋutilãmenudzodzro vɔ̃wo dze ƒãa; esi woe nye, ahĩawɔwɔ, makɔmakɔnyenye, hadzedze,
trɔ̃subɔsubɔ, adzewɔwɔ, fuléle, dzrewɔwɔ ŋuʋaʋã, dɔmedzoedodo, ɖokuitɔdidi, kɔmamawo, mamawo,
ŋubiabiã, ahamumu, aglotutu vɔ̃wo kple esia tɔgbiwo
mele nu xlɔ̃m mi, abe ale si mexlɔ̃ nu mi va yi ene la be, ame siwo nɔ agbe alea la manyi mawufiaɖuƒe la ƒe dome o
ke gbɔgbɔ la ƒe kutsetse enye, lɔlɔ, dzidzɔ, ŋutifafa, dzigbɔɖi, dɔmenyowɔwɔ, nyuiwɔwɔ, nuteƒewɔwɔ,
tufafa kple ɖokuidziɖuɖu
se la metsi tre ɖe nu siawo ŋuti o
ame siwo nye kristo yesu tɔ la klã woƒe dzɔdzɔme vɔ̃wo kple woƒe fieŋufieŋuwo kpakple woƒe dzodzrowo ɖe ati ŋuti
esi míele agbe le gbɔgbɔ la me la, mina míazɔ hã le eƒe kpɔkplɔ te
migana dada nayɔ mía me o, ado dziku na mía haviwo alo aʋa ŋu mía nɔewo o
nɔvi lɔlɔ̃awo, ne kristotɔ aɖe dze nu vɔ̃ me la, ele na mi ame siwo vɔ̃a mawu la be miatsɔ gbe blewu kple ɖokuibɔbɔ akpe ɖe eŋu be wòagbugbɔ ava mɔ dzɔdzɔe la dzi; miaɖo ŋku edzi be mia dometɔ aɖe hã ate ŋu azu vɔ̃wɔla ɣebubuɣi
mitsɔ mia nɔewo ƒe agbawo eye miakpe ɖe wo ŋu le woƒe xaxawo me, ale miawɔ aƒetɔ la ƒe se la dzi
ne ame aɖe bu be yenye nane le esime menye naneke o la eble eɖokui
mina ame sia ame naka ɖe edzi be yele yeƒe dɔ wɔm abe ale si yeate ŋui ene, ekema akpɔ dɔ nyui wɔwɔ ŋuti dzidzɔ eye mahiã be wòatsɔ eɖokui asɔ kple ame bubu aɖeke o
ele be mía dometɔ ɖe sia ɖe natsɔ eya ŋutɔ ƒe vodadawo kple eya ŋutɔ ƒe agbawo elabena mía dometɔ aɖeke mede blibo o!
ame siwo wofia mawu ƒe nyae la nama woƒe nu nyuiwo kple woƒe nufialawo
migable mia ɖokuiwo o
miɖo ŋku edzi be ame aɖeke mate ŋu aflu mawu o
nu si ame ƒãna la eya kee wòŋena ɣesiaɣi
ne eƒã eya ŋutɔ ƒe dzodzro vɔ̃wo ƒe ku la, ekema ele nu vɔ̃wo ƒe ku ƒãm eye le nyateƒe me la, aŋe gbegblẽ ƒe ku
ke ne eƒã gbɔgbɔmekuwo la, aŋe agbe mavɔ si gbɔgbɔ kɔkɔe la anɛ
migana míagbɔdzɔ le nu nyui wɔwɔ me o, elabena ne míegbɔdzɔ o la, míaŋe nu le ɣeyiɣi nyuitɔ dzi
eya ŋuti esi asinukpɔkpɔ le mía si la, mina míawɔ nyui na amewo katã, vevietɔ na nɔvi dzixɔsetɔwo
matsɔ nye ŋutɔ nye asi aŋlɔ nuwunya mamlɛ siawo na mi
mikpɔ ale si wòle be mana nye ŋɔŋlɔdzesiwo naloloe ɖa!
miaƒe nufiala siwo le agbagba dzem be yewoana miatso aʋa la, le agbagba dzem le nu ɖeka ko ta
eyae nye be yewoadze amewo ŋu eye womagati yewo yome, abe ale si wòanɔ ne woaʋu eme be kristo ƒe atitsoga koe ate ŋu aɖe mí ene o
menye ame siwo wotso aʋa na gɔ̃ hãe wɔa sea dzi o, ke wodi be woatso aʋa na mi ale be woaƒo adegbe le miaƒe ŋutilã ŋu
mawu neɖi be nyemaƒo adegbe le naneke ŋu o, negbe le míaƒe aƒetɔ yesu kristo ƒe atitsoga la ŋu ko, nu si me woto klã xexeame ɖe ati ŋuti nam eye woklã nye hã ɖe ati ŋuti na xexeame
gɔmesese aɖeke megale aʋatsotso kple aʋamatsɔmatso ŋu o
nu si le vevie lae nye nuwɔwɔ yeye zuzu
mawu ƒe ŋutifafa kple nublanuikpɔkpɔ nanɔ anyi kple ame siwo katã wɔa se sia dzi, eye woanɔ anyi kple mawu ƒe israel hã
mlɔeba la migana ame aɖeke naɖe fu nam le nu siawo ŋuti o elabena yesu ƒe dzesiwo le nye ŋutilã ŋu
nɔvi lɔlɔ̃awo, míaƒe aƒetɔ yesu kristo ƒe amenuveve nanɔ anyi kple miaƒe gbɔgbɔ, amen
nɔvi kristotɔ lɔlɔ̃a siwo le efeso, mi ame siwo lé aƒetɔ la ƒe nya la me ɖe asi sesĩe; nye paulo, ame si mawu tia be manye kristo yesu ƒe dɔtsɔla lae le agbalẽ sia ŋlɔm na mi
mawu, mía fofo kple yesu kristo, míaƒe aƒetɔ ƒe yayra kple ŋutifafa nanɔ anyi kpli mi
míetsɔ kafukafu geɖe na mawu, míaƒe aƒetɔ yesu kristo fofo, ame si tsɔ yayra ɖe sia ɖe si le dziƒo la kɔ ɖe mía dzi duu le esime míenye kristotɔwo la ta
le blema, hafi wòva wɔ xexeame gɔ̃ hã la, mawu tia mí be míanye eya ŋutɔ tɔwo, to dɔ gã si kristo ava wɔ na mí la dzi
eɖoe ɣemaɣi ke be yeawɔ mí ame kɔkɔe, maɖifɔwoe le eƒe ŋkume
míawoe nye ame siwo le eƒe ŋkume eye eƒe lɔlɔ̃ ƒo xlã mí
đoɖo matrɔmatrɔ si wòwɔ ɖe mía ŋuti tso ɣeaɖeɣi ke nye be wòaxɔ mí ɖe eya ŋutɔ ƒe ƒome la me
mawu wɔ esia esi wòɖo yesu kristo ɖa be wòaku ɖe mía ta
ewɔ esia to eya ŋutɔ ƒe lɔlɔ̃nu me!
azɔ la mitsɔ kafukafuwo katã na mawu ɖe eƒe dɔmenyo gã na mí ta
mikafui ɖe eƒe amenuveve sɔ gbɔ si wòkɔ ɖe mía dzi la ta, elabena míenye via lɔlɔ̃ la tɔ
eƒe dɔmenyonyo la gba go ɖe mía dzi ale gbegbe be wòɖe míaƒe nu vɔ̃wo katã ɖa to via ƒe ʋu la me, ame si dzi wòto ɖe mí;
eye etsɔ eƒe amenuveve xɔasi la kɔ ɖe mía dzi duu, elabena ese mía gɔme nyuie eye wònya nu si nyo na mí ɣesiaɣi
mawu gblɔ eƒe susu ɣaɣla si ta wòɖo kristo ɖa la na mí
ewɔ ɖoɖo sia le blema ke ɖe nublanuikpɔkpɔ na mí ta
eƒe taɖodzinue nye be, ne ɣeyiɣi si wòɖo ɖi la de la, aƒo mí katã nu ƒu tso afi sia afi si míele, eɖanye dziƒo alo anyigbadzi, bena míanɔ egbɔ le kristo me, tso mavɔ me yi mavɔ me
gawu la, le nu si kristo wɔ ɖe mía nu ta la, míezu nunana xɔasi siwo ŋuti mawu kpɔa dzidzɔ le, elabena abe ɖoɖo gã si mawu wɔ la ƒe akpa aɖe ene la, etia mí tso gɔmedzedzea me ke be míanye ye tɔwo eye nu siawo katã le eme vam pɛpɛpɛ abe ale si wòɖoe tso blema ke ene
mawu ƒe ɖoɖo le nu sia mee nye be, mí ame siwo nye ame gbãtɔ siwo dze si kristo la, míakafui atsɔ ŋutikɔkɔe nɛ, ɖe dɔ gã siwo katã wòwɔ na mí la ta
eye ɖe dɔ gã si kristo wɔ ta la, mi ame bubu siwo ke hã se nyanyui la tso ale si ame akpɔ ɖeɖe ŋu, eye miexɔ kristo dzi se la, gbɔgbɔ kɔkɔe si ŋugbe wodo na mí kristotɔwo tso blema ke la, ŋutɔ de dzesi mi be mienye kristotɔwo
eƒe mía me nɔnɔ nye kpeɖodzi tso mawu gbɔ be awɔ nu sia nu si ŋugbe wòdo na mí la godoo
gbɔgbɔ la ƒe mía me nɔnɔ fia bena mawu ƒle mí xoxo eye wòɖo kpe edzi be yeakplɔ mí ava eɖokui gbɔe
esiae ganye susu ɖeka si tae wòle be míakafu míaƒe mawu, ŋutikɔkɔetɔ la
esia tae tso ɣeyiɣi si dzi mese xɔse si le mia si le aƒetɔ yesu me kple lɔlɔ̃ si le mia me na ame kɔkɔewo katã la,
nyemedzudzɔ akpedada na mawu ɖe mia ta o eye meɖoa ŋku mia dzi ɖaa le nye gbedodoɖawo me
mebiaa mawu, si nye míaƒe aƒetɔ yesu fofo la, be wòana mawumenunya kple ɖeɖefia mi be miaganyae ɖe edzi wu
medoa gbe ɖa be kekeli nayɔ miaƒe dziwo me fũ bena miakpɔ nu siwo gome kpɔ ge miegbɔna la ƒe ɖe do ŋgɔ
medi be mianya be esi wotsɔ mí ame siwo xɔ kristo dzi se la na mawu ta la esia wɔe be kesinɔnu gã aɖe ɖo mawu si!
medoa gbe ɖa be, miade asi ale si eƒe ŋusẽ tri akɔe le kpekpeɖeŋunana ame siwo xɔa edzi se me la gɔmesese me
ŋusẽ triakɔ sia kee fɔ kristo ɖe tsitre tso ame kukuwo dome eye wòtsɔe ɖo bubuteƒe le mawu ƒe nuɖusi me le dziƒo
teƒe si kɔ sasasã wu fia dziɖula kple kplɔla ɖe sia ɖe tɔ
ẽ, ŋutikɔkɔe le eƒe bubu ŋu wu ame sia ame tɔ le xexe sia me loo alo xexe si gbɔna la me
mawu tsɔ nuwo katã de eƒe afɔ te eye wòwɔe kristohamea katã ƒe tatɔ gãtɔ
hame sia nye eya ŋutɔ ƒe ŋutilã
eyɔ hame la fũ, eye wòganye nu sia nu si le afi sia afi la ƒe gɔmedzela kple enala
tsã la mienɔ mawu ƒe fĩƒode te, eye miaƒe nu vɔ̃wo na be mieyina ɖe tsɔtsrɔ̃ mavɔ me
miedze ameha la yome eye miele ko abe ame bubuwo ene; mieyɔ fũ kple nu vɔ̃, eye miedze satana, ŋusẽ si le yame la ƒe fiavi la yome; ame si gale dɔ wɔm fifi laa le ame siwo tsi tre ɖe aƒetɔ la ŋuti ƒe dziwo me
mí katã míenɔ ko abe ame mawo ene tsã, míaƒe agbe ɖea nu vɔ̃ɖi siwo le mía me la fiana, eye míewɔa nu vɔ̃ siwo me míaƒe dzodzro vɔ̃wo kple susu vɔ̃wo kplɔa mí denae
míedze agbe baɖa nɔnɔ gɔme elabena wodzi mí kple dzɔdzɔme vɔ̃ɖi ale míenɔ mawu ƒe dɔmedzoe la te abe ame bubu ɖe sia ɖe ene
gake mawu ƒe nublanuikpɔkpɔ gba go ŋutɔ eye wòlɔ̃ mí hã ale gbegbe be
togbɔ be míeku le gbɔgbɔ me, eye woƒo fi de mí be míatsrɔ̃ le míaƒe nu vɔ̃wo ta hã la, egbugbɔ míaƒe agbe la tsɔ na mí esi wòfɔ kristo tso ame kukuwo dome, ale be eƒe amenuveve gã la koe ɖe mi,
eye wokɔ mí do goe le yɔdo la me yi ɖe ŋutikɔkɔe me kple kristo, le dziƒonutowo me, afi si míebɔbɔ nɔ anyi kplii le, ɖe dɔ gã si kristo yesu wɔ na mí la ta
azɔ mawu ate ŋu afia asi mí eye wòatsɔ mí aɖo kpɔɖeŋui ɣesiaɣi na eƒe amenuveve sɔ gbɔ la, ɖe dɔ gã si wòwɔ na mí to yesu kristo me la ta
le eƒe amenuveve sɔ gbɔ la ta la, miekpɔ ɖeɖe to kristo dzixɔse me
dzixɔse si le mia si le eya amea me gɔ̃ hã la menye nu si tso miawo ŋutɔwo gbɔ o; ke boŋ eya hã nunanae wònye tso mawu gbɔ
đeɖekpɔkpɔ menye fetu na mí le míaƒe dɔ nyui siwo míewɔ la ta o, eya ta mía dometɔ aɖeke mate ŋu aƒo adegbe le eta o
mawu ŋutɔe wɔ mí nu si míenye eye wòtsɔ agbe yeye si tso yesu kristo gbɔ la na mí
eɖoe da ɖi na mí tso gbe aɖe gbe ke be míatsɔ míaƒe agbe sia akpe ɖe ame bubuwo ŋui
migaŋlɔ be akpɔ be tsã la, mienye trɔ̃subɔlawo, eye yudatɔwo yɔ mi be mawumavɔ̃lawo kple ame makɔmakɔwo o
ke togbɔ be wowɔa mawuvɔ̃lawo ƒe ɖoɖowo kple kɔnuwo dzi pɛpɛpɛ hã la, woƒe dziwo me mekɔ o, evɔ wona wotso aʋa hã na wo abe mawuvɔvɔ̃ ƒe dzesi ene hafi
miɖo ŋku edzi be le ɣemaɣiwo me la, mienɔ agbe kristo manɔmee
mienye futɔ na mawu viwo eye mawu medo ŋugbe aɖeke be yeakpe ɖe mia ŋuti o
ale miebu keŋkeŋ
mawu menɔ mia si o, eye mɔkpɔkpɔ aɖeke hã menɔ mia si o
ke azɔ la, mienye kristo yesu tɔ, eye togbɔ be mienɔ adzɔge ke tsã tso mawu gbɔ hã la, azɔ wokplɔ mi va egbɔe, ɖe nu si yesu kristo wɔ ɖe mia ta kple eƒe ʋu la ta
elabena kristo ŋutɔe nye mɔ si dzi míato akpɔ ŋutifafa
ewɔ ŋutifafa le mí yudatɔwo kple mi trɔ̃subɔlawo dome to ale si wòwɔ mí katã ƒome ɖeka me tɔwoe la me eye wòɖe vlodoame si nɔ mía dome tsã la ɖa
to eƒe ku me la, eɖe ale si mí kple miawo míenyina tsã o la ɖa
yudatɔwo ƒe se siawoe he fuléle siawo vɛ elabena seawo de yudatɔwo dzi eye wotsi tre ɖe trɔ̃subɔlawo ŋuti
ale wòku bena wòate fli ɖe yudatɔwo ƒe seawo kple woƒe ɖoɖowo katã me
emegbe ewɔ mí kple ame siwo menyina tsã o la ɖekae le eƒe ŋutilã me; eye esi wòtsɔ mí wɔ ame yeye ɖekae mlɔeba la, ŋutifafa va
abe ame siwo nye ŋutilã ɖeka ƒe akpa vovovowo ene la, míaƒe dɔmedzoe ɖe mia nɔewo ŋuti nu tsi keŋkeŋ, elabena wodzra mí ame eve la katã dome ɖo eye ɖekawɔwɔ nɔ mí kple mawu dome
mlɔeba la, dzrehehe la wu nu le atitsoga la ŋuti
azɔ la etsɔ ŋutifafa ƒe nyanyui la vɛ na mi trɔ̃subɔla siwo nɔ adzɔge ke tso egbɔ kple mí yudatɔ, siwo te ɖe eŋu
azɔ la mí katã míeɖanye yudatɔwo alo trɔ̃subɔlawo, míate ŋu ato gbɔgbɔ kɔkɔe la ƒe kpekpeɖeŋu kple nu si kristo wɔ ɖe mía ta la me, ate ɖe mawu, fofo la, ŋuti
azɔ la mieganye amedzrowo na mawu kple dziƒofiaɖuƒe la o, ke boŋ mienye mawu ŋutɔ ƒe ƒometɔwo kple mawu ƒe dumetɔwo eye mi kple kristotɔ bubuwo katã mienye mawu ƒe aƒemetɔwo azɔ
mikpɔ gɔmeɖokpe sesẽ si dzi wotu mi ɖo la ɖa! wotu mi ɖe apostoloawo kple nyagblɔɖilawo dzi eye xɔa ƒe dzogoedzikpee nye yesu kristo ŋutɔ!
mí ame siwo katã xɔe se la, wowɔ mí ɖekae kple kristo le ɖoɖo tɔxɛ me abe gbedoxɔ nyui si tum wole na mawu eye wòle dzi dem nyuie gbe sia gbe la ƒe akpa aɖewo ene
eye wotsɔ miawo hã wɔ ɖekae kple ame siawo ale to gbɔgbɔ la dzi mienye mawu ƒe nɔƒe sia ƒe akpa aɖe
le esia ta, nye paulo, kristo yesu ƒe dɔla, mele ga me le afii le mi trɔ̃subɔlawo ta
mexɔe se be miese mawu ƒe amenuveve, si wònam le mia ta
le esia me be mawu na menya eƒe ɖoɖo ɣaɣla be trɔ̃subɔlawo hã nakpɔ amenuveve
meka nya sia ta na mi do ŋgɔ kpuie to nye agbalẽŋɔŋlɔ na mi me
megblɔ esia be matsɔ aɖe nya me na mi tso ale si mewɔ hafi nya nu siawo la ŋuti
le blema la, mawu meɖe eƒe ɖoɖo sia fia eƒe amewo o, gake azɔ la eɖee fia eƒe apostolowo kple nyagblɔɖilawo to gbɔgbɔ kɔkɔe la dzi
azɔ nya ɣaɣla lae nye esi
ebe trɔ̃subɔla siwo trɔ dzime la akpɔ gome le domenyinyi magblemagblẽ si wòɖo ɖi na viawo la me sɔsɔe kple yudatɔwo; eyɔ wo kple eve la katã be woanye yeƒe hametɔwo
mawu ƒe ŋugbedodowo be yeakɔ yayra geɖe ɖe amewo dzi to kristo dzi la, yi na wo kple eve la katã, nenye be woxɔ kristo ƒe nyanyui la kple dɔ gã si wòwɔ ɖe wo nu la dzi se
mawu na mɔnukpɔkpɔ tɔxɛm be magblɔ eƒe ɖoɖo sia na ame sia ame eye wòtsɔ eƒe ŋusẽ kple ŋutete tɔxɛ nam bena mate ŋu awɔ dɔ sia nyuie
mibu nu sia ŋuti kpɔ! togbɔ be nyemewɔ naneke si dze na bubu sia o, eye nyee ganye kristotɔ gblɔetɔ wu ame sia ame hã la, nye koe nye ame si wòtia, tsɔ dzidzɔ tɔxɛ sia na be magblɔ dzidzɔnya sia na trɔ̃subɔlawo tso kesinɔnu mavɔ si li na wo to kristo me;
eye wògadi be maɖe nya me na ame sia ame be mawue nye trɔ̃subɔlawo hã ƒe đela, abe ale si eya ame si wɔ nuwo katã la ɖoe da ɖi le adzame tso gɔmedzedzea me ene
susu ka tae wòwɔ ɖoɖo sia ɖo? ewɔ ɖoɖo sia be wòatsɔ afia dziɖula kple ŋusẽ vovovo, siwo le dziƒonutowo me, ale si mawu ƒe nunya de bliboe
ne wokpɔ eƒe ƒome blibo, ame si wo nye yudatɔwo kple trɔ̃subɔlawo siaa, la woƒo ƒu le eƒe hame la me,
abe ale si wòɖo da ɖi be yeawɔ to yesu kristo míaƒe aƒetɔ la dzi ene
azɔ la míate ŋu ado ɖe mawu ŋkume dzideƒotɔe, eye kakaɖedzi hã le mía si be axɔ mí dzidzɔtɔe nenye be míedo ɖe eŋkume kple kristo eye míexɔ edzi se
eya ta to kukuɖeɖe me, dzi megaɖe le mia ƒo ɖe nu si tum wole kplim le afi sia la ta o
miawo tae mele fua kpem ɖo eya ta mitsɔe be enye bubudede mia ŋu eye dzideƒo nanɔ mia si
eya ta medzea klo doa gbe ɖa na fofo la
ame si gbɔ xɔsetɔwo ƒe ƒomeawo katã, si le dziƒo kple anyigba dzi la, kpɔa woƒe ŋkɔ tsonɛ
medoa gbe ɖa be tso eƒe ŋutikɔkɔe ƒe kesinɔnu gbogboawo me la, wòana ŋusẽ tɔxɛ mi to eƒe gbɔgbɔ kɔkɔe la dzi
megadoa gbe ɖa hã be, gbe sia gbe la kristo naxɔ aƒe ɖe miaƒe dziwo me to xɔse me eye wòanɔ mia me, zi ale si miexɔ edzi se
neva eme be miatsi, ato ke ɖe mawu ƒe lɔlɔ̃ wɔnuku la me;
eye bena mi kpakple ame kɔkɔewo katã miakpɔ kelili be miate ŋu adze si ale si kristo ƒe lɔlɔ̃ keke, didi, kɔkɔ eye wògogloe,
eye be mianya kristo ƒe lɔlɔ̃ sia, si kɔ wu miaƒe nugɔmesesewo katã
ale mlɔeba la, mawu ƒe agbɔsɔsɔ la katã nayɔ mi fũu
ke, hena eya ame si tea ŋu wɔ nuwo geɖee wu nu siwo katã míebiana alo susuna, le eƒe ŋusẽ si le dɔ wɔm le mía me la,
eya tɔe lanye ŋutikɔkɔe le hamea me kple kristo yesu me le dzidzimewo katã me, tso mavɔ me yi mavɔ me! amen
nye, ame si le game le afi sia ɖe aƒetɔ la subɔsubɔ ta lae le kuku ɖem na mi be mianɔ agbe eye miazɔ nyuie abe ame siwo wotia be woaxɔ yayra wɔnuku siawo tɔgbi la ene
mibɔbɔ mia ɖokuiwo eye mifa tu
migbɔ dzi ɖi na mia nɔewo, eye ɖe lɔlɔ̃ si le mia si na amewo ta la, migbɔ dzi ɖi na wo nenye be wodze agɔ le mia dzi
midze agbagba ɣesiaɣi be mianɔ ɖeka le gbɔgbɔ kɔkɔe la ƒe amekpɔkplɔ te ale be mianɔ anyi le ŋutifafa me kple mia nɔewo
mí katã la ŋutilã ɖeka ƒe akpa aɖewoe míenye; gbɔgbɔ ɖeka ma kee le mía me, eye woyɔ mí katã hã be míanɔ mɔ kpɔm na ŋutikɔkɔe ɖeka ma si gbɔna
le míawo gome la, aƒetɔ ɖeka, xɔse ɖeka, kple mawutsi detaɖeka koe li,
eye mawu fofo ɖekae le mía si, ame si le mí katã ta kpɔm eye wòle mía me eye wòdzena le míaƒe agbe ƒe akpa sia akpa
ke wotsɔ amenuveve na mía dometɔ ɖe sia ɖe abe ale si kristo na míi ene
esia tae woŋlɔ ɖi be, “esi wòlia yi dzi la eɖe aboyo ame geɖewo dzoe eye wòna nunana amewo
”
azɔ la “eɖi va anyi” gɔ me ɖe? egɔmee nye be eɖi va anyigba, yi ɖe keke anyigba tume ke
eya ta eya ame si ɖi va anyi la eya kee lia yi dzi ʋĩ gbɔ dziƒowo katã ta, be wòayɔ xexe blibo la me fũu
eyae na ame aɖewo nye apostolowo, eye ame aɖewo nyagblɔɖilawo, ame aɖewo hã nyanyuigblɔlawo, ame aɖewo kplɔlawo kple nufialawo
bena mawu ƒe amewo nate ŋu asu te na dɔwɔwɔ, ale woatu kristo ƒe ha si nye eƒe ŋutilã la ɖe edzi wòatsi
va se ɖe esime mlɔeba la dzixɔse ɖeka nanɔ mía si tso míaƒe ɖeɖekpɔkpɔ kple mía đela si nye mawu vi la ŋuti, eye va se ɖe esime ame sia ame tsi, eye wòkpɔ ŋusẽ le aƒetɔ la me, ẽ, va se ɖe esime kristo xɔ aƒe ɖe ame sia ame me
ekema míaganɔ abe ɖeviwo ene o
míaganɔ míaƒe susuwo trɔm ɣesiaɣi tso nu si míexɔ se la ŋuti elabena ame aɖe va gblɔ nya bubu na mí alo wòda alakpa be ne míaxɔe se be nu si yegblɔ lae nye nyateƒe o
ke boŋ míato nyateƒe na mía nɔewo le lɔlɔ̃ me ale be le nuwo katã me la míatsi ali ke le kristo ame si nye ta na hame la me
tso eya amea me wotsɔ ŋutilã la ƒe akpa ɖe sia ɖe ƒo ƒui nyuie, eye akpa ɖe sia ɖe le eƒe mɔ tɔxɛ dzi le kpekpem ɖe akpa mamlɛawo ŋuti, ale be ŋutilã blibo la katã le sesĩe eye wole tsitsim ɖe edzi le lɔlɔ̃ me
azɔ la mele esia gblɔm na mi, eye mele gbe tem ɖe edzi le aƒetɔ la me be miagazɔ abe ale si trɔ̃subɔlawo zɔna le woƒe tamesusu dzodzrowo me la ene o
ame siawo la woƒe susuwo me do viviti eye woma ɖa tso mawu gbɔ elabena wole agbe le numanyamanya me le woƒe dzimesesẽ ta
esi ŋukpe aɖeke megale mo na wo o ta la, wotsɔ wo ɖokuiwo dzra na nu tovo wɔwɔ, ale be woakpɔ gome le ŋunyɔnu ɖe sia ɖe ƒomevi wɔwɔ me eye nu siawo do du wo wogale wo dim
ke miawo la, menye aleae mienya kristoe o
vavã miese eŋkɔ eye wofia nu mi le eya amea me, le nyateƒe si le yesu me la nu
wofia nu mi ku ɖe miaƒe agbe xoxo si mienɔ la ŋuti, be miaɖe asi le agbe xoxo la ŋuti, agbe si le tsɔtsrɔ̃mɔ dzi to eƒe beblenudzodzrowo me
azɔ la ele be miaƒe nɔnɔme kple miaƒe susuwo nanɔ tɔtrɔm yeyee hena nyuia ɣesiaɣi
ẽ, ele be mianye ame yeye siwo to vovo tso ame xoxo la gbɔ, ale be mianɔ dzadzɛ, anɔ kɔkɔe
mitsɔ amenyenye yeye sia do abe awu ene
midzudzɔ aʋatsokaka na mia nɔewo; minɔ nyateƒetoto ko dzi, elabena ŋutilã ɖeka ƒe ŋutinuwo míenye
eya ta nenye be míeka aʋatso na mía nɔewo la, mía ɖokuiwo ko míele nu vevi wɔmii
nenye be dzi ku wò la mègalé dziku la ɖe dɔme wòazu nu vɔ̃ na wò o
mègana ɣe naɖo to ɖe wo dɔmedzoe o
đu wò dziku la dzi kaba
elabena zi ale si nèdo dziku ko la, ena mɔnukpɔkpɔ abosam be wòaɖu dziwò
ne ame aɖe nye fiafitɔ le mia dome la, nedzudzɔ kaba eye wòatsɔ eya ŋutɔ ƒe asiwo awɔ dɔ ɖɔʋu aɖee be wòakpɔ emetsonu eye wòana ɖe hiãtɔwo hã
nya vlo aɖeke megado go le mia nu o
ke boŋ migblɔ nya siwo nyo eye woate ŋu ado ame siwo le esem la ɖe ŋgɔ, eye migblɔ nu siwo ko ahe yayra vɛ na wo
migana gbɔgbɔ kɔkɔe la naxa nu le miaƒe agbenɔnɔ ta o
miɖo ŋku edzi be eyae nye ame si dea dzesi mi be miate ŋu ado gbe ma gbe esi woawu ɖeɖe tso nu vɔ̃ me ƒe dɔ la nu
midzudzɔ fuléle mia nɔewo kple dɔmedzoedodo
migana nɔƒe aɖeke dzrewɔwɔ, nya vlo gbɔgblɔ kple fuléle amewo le miaƒe agbenɔnɔ me o
ke boŋ la, minyo dɔme na mia nɔewo, eye mikɔ dɔme ɖe amewo ŋuti, mitsɔ nu vɔ̃ ke mia nɔewo, abe ale si mawu hã tsɔa nu vɔ̃ kea mi ene elabena kristotɔwoe mienye
eya ta mizu mawusrɔ̃lawo abe vi lɔlɔ̃wo ene
eye minɔ agbe le lɔlɔ̃ me abe ale si kristo lɔ̃ mí hetsɔ eɖokui na ɖe mía ta abe nunana kple vɔsa si le ʋeʋẽm lililĩ na mawu la ene
migaɖe mɔ na ahasiwɔwɔ, makɔmakɔnyenye kple ŋukeklẽ be woanɔ mia me o
migana be ame aɖeke nakpɔ kpɔtsɔtsɔ le mia ŋuti le nu vɔ̃ siawo ta o
mele be woase glitoto vlowo, nya ƒoɖiwo kple dzeɖoɖo madzetowo le mia nu o
ke boŋ la, miɖo ŋku mawu ƒe amenuveve dzi na mia nɔewo eye miada akpe ɖe eta
miate ŋu aka ɖe edzi bena
mawu kple kristo ƒe fiaɖuƒe la manye ame makɔmakɔ kple ŋuklẽla tɔ o, elabena ŋuklẽla sɔ kple legbasubɔla, elabena elɔ̃na eye wòsubɔa nu nyui siwo le xexeame ɖe mawu teƒe
ame siwo doa taflatsɛ eye wowɔa nu siawo la megaflu mi o, elabena mawu ƒe dziku helihelĩ le ame siwo wɔa nu siawo dometɔ ɖe sia ɖe dzi
hekpe ɖe esia ŋu la, migade ha gɔ̃ hã kple ame siawo ƒomeviwo o
elabena tsã la, viviti yɔ miaƒe dziwo me fũ, ke azɔ la, kekeli si tso aƒetɔ la gbɔ la xɔ eteƒe eya ta mina miaƒe agbe naɖe kekeli la afia!
le kekeli sia si le mia me ta la, miwɔ nu siwo ko nyo, nu siwo le dzɔdzɔe kple nu siwo le eteƒe
le miaƒe agbe me la, misrɔ̃ eye mianya nu siwo ko dzea aƒetɔ la ŋu
migakpɔ gome le vivisese vlowo kple vivitimenu aɖeke me o; ke boŋ mika mo na nu vlo wɔlawo, eye miaɖe woƒe vivimenuwɔwɔ ɖe go
anye ŋukpenanu alo ŋunyɔnu gɔ̃ hã be maƒo nu le vivitimenuwɔna siwo mawumavɔ̃lawo wɔna la ŋuti
ke nu sia nu si dzi kekeli klẽ ɖo la dzena wokpɔna,
elabena kekelie nana wokpɔa nu sia nu
esia tae woŋlɔ ɖi be, “o, alɔ̃dɔla nyɔ, nyɔ tso ku me, eye kristo aklẽ ɖe dziwò
”
eya ta mikpɔ nyuie be miaganɔ agbe abe numanyalawo ene o, ke boŋ abe nunyalawo ene
ame siwo wɔa woƒe mɔnukpɔkpɔ ɖe sia ɖe ŋudɔ nyuie elabena míele ŋkeke sesẽwo me fifia
migawɔ naneke tamemabumabutɔe o, ke boŋ miadi nu si aƒetɔ la di be miawɔ eye miawɔe
migano aha fũ o, elabena nu vɔ̃ geɖe dea xa ɖe ahatsunola ƒe mɔ dzi
mina gbɔgbɔ kɔkɔe la boŋ nayɔ mi taŋtaŋ eye mina eya naɖu mia dzi
mitsɔ psalmowo kple kafukafuhawo ƒo nu na mia nɔewo tso aƒetɔ la ŋuti, midzi ha kɔkɔewo eye miaƒo wo na aƒetɔ la le miaƒe dziwo me
mida akpe na mawu fofo la ɖaa le nu sia nu ta le míaƒe aƒetɔ yesu kristo ƒe ŋkɔ me
mibɔbɔ mia ɖokuiwo na mia nɔewo ekema miade bubu kristo ŋuti
mi nyɔnuwo la, mibɔbɔ mia ɖokui ɖe mia srɔ̃wo ƒe kpɔkplɔ te abe ale si miebɔbɔ mia ɖokuiwo ɖe aƒetɔ la te ene
abe ale si kristo nye ta na eƒe ŋutilã si nye kristohamea ene la, nenema kee ŋutsu hã nye ta na srɔ̃a
elabena kristo tsɔ eya ŋutɔ ƒe agbe ɖo anyi ɖe ha la ta be yeanye eƒe đela!
eya ta mi nyɔnuwo la ele na mi be miaɖo to mia srɔ̃wo le nu sia nu me, abe ale si hamea hã ɖoa to kristo ƒe gbe ene
azɔ mi ŋutsuwo hã, lɔlɔ̃ deto ma si kristo ɖe fia hamea eye wòku ɖe eta la, miawo hã miɖe eya ke fia mia srɔ̃wo
esi kristo ku ɖe hame la ta la, ewɔe kɔkɔe, dzadzɛ eye wòklɔ eŋuti to mawutsideta kple mawu ƒe nya la me;
ale bena yeate ŋu axɔe na ye ɖokui abe hame kɔkɔe, si dza eye ɖiƒoƒo kple kpɔtsɔtsɔ aɖeke mele eŋu o la ene
nenemae wòle be ŋutsuwo nalé be na wo srɔ̃woe, eye woalɔ̃ wo abe woawo ŋutɔ ɖokuiwo ene
elabena zi ale si ŋutsu kple srɔ̃a wole ɖeka azɔ la, zi nenema ke ŋutsu anɔ eɖokui nu vem anɔ eɖokui lɔ̃m, nenye be elɔ̃ srɔ̃a
le nuwo katã me la, ame aɖeke melé fu eya ŋutɔ ƒe ŋutilã kpɔ o, ke boŋ enyinɛ eye wòléa be nɛ abe ale si kristo wɔna na eƒe hamea ene
elabena eƒe ŋutilã ƒe ŋutinuwo míenye
nya sia be, ŋutsu kple nyɔnu wonye ŋutilã ɖeka la, tso mawunya sia ƒe kpeɖodzi me be
“ele be ŋutsu nagblẽ fofoa kple dadaa ɖi nenye be eɖe srɔ̃, ale be wo kple srɔ̃a nawɔ ɖeka, eye womaganye eve o, ke boŋ woanye nu ɖeka
”
menyae be nya sia gɔmesese sesẽ, gake enye ale si míenye akpa vovovowo na kristo ƒe ŋutilã la ƒe kpɔɖeŋu
eya ta megale egblɔm na mi be, ele be ŋutsu nalɔ̃ srɔ̃a abe eya ŋutɔ ɖokui ene eye nyɔnua hã nakpɔ egbɔ be eya hã tsɔ bubu deto tɔxɛ na srɔ̃a, aɖo toe, akafui, eye wòado kɔkɔe ɣesiaɣi
mi ɖeviwo la, miɖo to mia dzilawo le aƒetɔ la me, elabena esia le teƒe
“bu fofowò kple dawò” esiae nye sedede gbãtɔ si ŋuti ŋugbedodo kpe ɖo
“be wòadze edzi na wò nyuie eye nãnɔ agbe didi le anyigba dzi
”
mi fofowo la migado dziku na mia viwo o, ke boŋ mihe wo eye miafia nu wo le aƒetɔ la me
mi kluviwo la, miɖo to miaƒe aƒetɔwo; miwɔ nu nyuitɔ ko ɣesiaɣi be woakpɔ ŋudzedze le mia ŋuti
misubɔ wo abe ale si miasubɔ kristoe ene
migawɔ ameŋkumenu, awɔ dɔ kple ŋusẽ nenye be miaƒe aƒetɔ li o, ke boŋ abe kristo ƒe kluviwo ene to mawu ƒe lɔlɔ̃nuwɔwɔ me tso miaƒe dzi me ke
misubɔ tso dzi blibo me ke abe aƒetɔ la subɔm miele ene ke menye amegbetɔ o
miɖo ŋku edzi be, aƒetɔ la axe fe na mi ɖe dɔ nyui sia dɔ nyui si miawɔ la ta, èɖanye ablɔɖevi alo kluvi o
mi aƒetɔwo la, miwɔ nu dzɔdzɔetɔ ko ɖe miaƒe kluviwo ŋuti abe ale si megblɔ na woawo hã be woawɔ na mi ene
miganɔ ŋɔdzi dom na wo o
miɖo ŋku edzi be miawo ŋutɔwo hã mienye kristo ƒe kluviwo
aƒetɔ ɖeka ma kee le mi kple kluviawo siaa nu, eye aƒetɔ sia mekpɔa ame aɖeke ƒe ŋkume o
mlɔeba la, medi be maɖo ŋku edzi na mi be, ele be miaƒe ŋusẽ natso aƒetɔ la ƒe ŋusẽ triakɔ si le mia me la me
mitsɔ mawu ƒe akpoxɔnuwo katã kpla ale be miate ŋu anɔ te ɖe satana ƒe ɖoɖowo kple ayemenu siwo wòɖo ɖe mia ŋuti la nu
elabena menye amegbetɔ siwo nye ŋutilã kple ʋu lae míele aʋa wɔm kpli o, ke boŋ kple ame siwo ŋu ŋutilã mele o
ame siawoe nye gbɔgbɔ siwo womekpɔna kple ŋku o la ƒe dziɖula vɔ̃ɖi siwo nye satana ƒe dɔla ŋusẽtɔ gãwo, vivimefiavi vɔ̃ɖi siwo le xexe sia me dzi ɖum
hekpe ɖe esia ŋu la, míegale aʋa wɔm kple gbɔgbɔ vɔ̃ɖi nyanyra ha gã aɖe siwo le gbɔgbɔ ƒe xexeame
eya ta miwɔ mawu ƒe akpoxɔnu ɖe sia ɖe ŋutidɔ be miate ŋu anɔ te ɖe futɔ la nu ɣesiaɣi si wòlũ ɖe mia dzi, eye ne miewɔ aʋa la vɔ la, miaganɔ te sesĩe kokoko
be miate ŋu awɔ nu si megblɔ la, ele be miatsɔ nyateƒe la abla alidzii, abe alidziblaka ene eye miatsɔ mawu ƒe gbedziwɔwɔ atsyɔ akɔta abe akɔtakpoxɔnu ene
mido afɔkpa siwo ana be miaɖe abla ne miele mawu ƒe ŋutifafa ƒe nyanyui la kakam
le aʋa ɖe sia ɖe me la, mitsɔ xɔse wɔ miaƒe akpoxɔnui be wòaxɔ satana ƒe aŋutrɔ ɖaɖɛ siwo dam wòle ɖo ɖe mi
mitsɔ ɖeɖekpɔkpɔ ɖɔ abe gakuku ene eye milé gbɔgbɔ la ƒe yi si nye mawu ƒe nya la ɖe asi
minɔ gbedodoɖa dzi madzudzɔmadzudzɔe
mibia nu sia nu si miedi la mawu, gake miaƒe didiwo nasɔ ɖe gbɔgbɔ kɔkɔe la ƒe lɔlɔ̃nu dzi
minɔ kukuɖeɖe dzi nɛ ɖaa, eye miɖo ŋku miaƒe hiahiãwo dzi nɛ ɣesiaɣi
mido gbe ɖa atraɖii ɖe kristotɔ siwo katã le afi sia afi la ta
mido gbe ɖa ɖe nye ŋutɔ hã ta, eye miabia mawu be wòana nya nyuitɔwom ne mele nu ƒom dzideƒotɔe na amewo tso aƒetɔ la ŋuti kple ne mele nya me ɖem na trɔ̃subɔlawo be, aƒetɔ la ƒe ɖeɖe do na woawo hã
fifi laa la, mele gaxɔ me ɖe mawu ƒe gbedeasi sia gbɔgblɔ ta
gake mido gbe ɖa be, manɔ gbeƒãɖeɖe nya la dzi kple dzideƒo ɣesiaɣi abe ale si wòdzem ene le gaxɔ me afii gɔ̃ hã
tikiko, ame si nye nɔvi lɔlɔ̃a kple kpeɖeŋutɔ nuteƒewɔla le aƒetɔ la ƒe dɔ la me la agblɔ nu siwo katã le edzi yim kplim la na mi
susu sia dzaa ta koe mele edɔm ɖo ɖe mia gbɔ be, wòagblɔ na mi be míeli nyuie ale be eƒe ɖaseɖiɖi la nade dzi ƒo na mi
nɔvi lɔlɔ̃awo, ŋutifafa kple lɔlɔ̃ kpakple xɔse si tso mawu fofo la kple aƒetɔ yesu kristo gbɔ la woana mi
mawu ƒe amenuveve kple yayra nanɔ ame siwo lɔ̃a aƒetɔ yesu kristo ɖikaɖika la dzi
agbalẽ sia tso paulo kple timoteo, yesu kristo ƒe dɔlawo gbɔ le yiyim na osɔfowo ƒe kpeɖeŋutɔwo kple kristotɔ siwo katã le filipi
mawu nayra mi katã
ẽ, medoa gbe ɖa be mawu mía fofo kple míaƒe aƒetɔ yesu kristo nana eƒe yayra detotɔ mia dometɔ ɖe sia ɖe eye eƒe ŋutifafa la nanɔ miaƒe dziwo kple miaƒe agbenɔnɔ blibo me
nye gbedodoɖawo katã ɖe mia ta nye akpedada sɔŋ ko na mawu
eye ne mele gbe dom ɖa ɖe mia ta la, dzidzɔ sɔŋ yɔa nye dzime
le kpekpeɖeŋu gã siwo katã miena le kristo ƒe nyanyui la kaka me tso ɣeyiɣi si miesee gbã va se ɖe fifia dzi la ta
eye meka ɖe edzi be mawu ame si dze dɔ nyui sia wɔwɔ gɔme le mia me la, ayi edzi akpe ɖe mia ŋu bena miatsi ɖe edzi le eƒe amenuveve la me va se ɖe esime dɔ si wɔwɔ gɔme wòdze le mia me la nawu nu keŋkeŋ le ŋkeke si yesu kristo agatrɔ va la dzi
ele ɖoɖo nu be nye dzi nanɔ ɖe mia ŋu abe ale si wòle ene, elabena miekpɔ gome le mawu ƒe yayra me esi menɔ gaxɔ me kple esi medo eye menɔ nyateƒe la ta ʋlim henɔ gbeƒã ɖem kristo na amewo
mawu ɖeka koe nya lɔlɔ̃ vavã si le menye ɖe mia ŋu abe ale si yesu kristo hã lɔ̃ mi ene
nye gbedodoɖa ɖe mia tae nye bena, miayɔ fũ eye miagbã go kple lɔlɔ̃ na mia nɔewo eye nenema ke mianɔ tsitsim ɖe edzi le gbɔgbɔmenunya kple sidzedze me
elabena medina vevie ɣesiaɣi be miakpɔ vovototo le nyui kple vɔ̃ dome eye kpe ɖe esia ŋuti la mianɔ dzadzɛ le miaƒe dziwo me ale bena ame aɖeke mate ŋu akpɔ kpɔtsɔtsɔ le mia ŋuti o, va se ɖe esime míaƒe aƒetɔ la nagatrɔ ava
minɔ nu nyui kple dɔmenyowɔwɔ dzi ɖaa
esiawoe afia be mienye mawu viwo vavã eye woahe kafukafu kple ŋutikɔkɔe geɖe vɛ na aƒetɔ la
nɔvi lɔlɔ̃wo, medi be mianya esia be
nu sia nu si dzɔ ɖe dzinye le afi sia la, do gbeƒãɖeɖe kristo ƒe nyanyui la ɖe ŋgɔ boŋ
elabena ame sia ame si le gbɔnye le afi sia hekpe ɖe asrafo siwo katã le asaɖame ŋuti la nya kɔtee be susu si ta mele game ɖo koe nye be menye kristotɔ
eye nye gamenɔnɔ na be kristotɔ siwo katã le afi sia la megavɔ̃na na gamenɔnɔ o
ke le go aɖewo me la, nye dzidodo si metsɔ le gaxɔ mee la de dzi ƒo na wo ale gbegbe be womegavɔ̃a gbeƒãɖeɖe kristo o
nyateƒe wònye be ame aɖewo ɖea gbeƒã kristo le ŋu ʋaʋã kple dzrewɔwɔ ta, ke ame bubu aɖewo ɖea gbeƒã nya la kple dzitsinya nyui
ame evelia siawo wɔnɛ le lɔlɔ̃ me, elabena wonyae be mele game le afii le nyanyui la ta ʋiʋli ŋuti
ame kemɛawo gblɔa kristo ƒe nya la le ɖokuitɔdidi ta, ke menye tso dzi vavã me o, kple susu sia be yewoatsɔ xaxa akpe ɖe nye bablamenɔnɔ ŋu
susu ka ke nu wole mawunya la gblɔm ɖo hã la, enye nyateƒe matrɔmatrɔ be wole gbeƒã ɖem kristo ƒe nyanyui la eye esiae nye nye dzidzɔ
manɔ dzidzɔkpɔkpɔ dzi ɖaa, elabena menya be zi ale si miele gbe dom ɖa ɖe tanye eye gbɔgbɔ kɔkɔe la hã le kpekpem ɖe ŋunye ta la, esiawo katã ahe nyui ko vɛ nam eye woawɔe be woaɖe asi le ŋutinye le gaxɔ me
mele lalam eye mele mɔ kpɔm be nyemawɔ naneke atsɔ do ŋukpe ɖokuinye o; ke boŋ manɔ klalo ɣesiaɣi aɖe gbeƒã kristo abe ale si mewɔnɛ tsã ene, togbɔ be nuwo le sesẽm nam le afi sia ŋutɔ le ɣeyiɣi siawo me hã la, menya be ne mele agbe o, meku o, made bubu kristo ŋu
le gonyeme la, agbenɔnɔ nye mɔnukpɔkpɔ nam be mawɔ dɔ na kristo
ke ku gaɖe vi wu
ke nenye be agbenɔnɔ ana mɔnukpɔkpɔ geɖem be maɖe luʋɔwo na kristo la, ekema nyemeganya ne agbe alo kue nyo wu o
ewɔna nam ɣeaɖewoɣi be manɔ agbe gake le ɣebubuɣiwo la, edzroam be maku, elabena medi vevie be mayi aɖanɔ kristo gbɔ
o, adzɔ dzi na nye ya sasasã wu be manɔ kodzogbe afii!
ke nyateƒe lae nye be, mate ŋu ana kpekpeɖeŋu geɖe miawo wu ne mele agbe
ẽ, ele eme be nye dɔwɔwɔ ga hiã le agbe sia me eya ta meka ɖe edzi be maganɔ agbe vie wu be makpe ɖe mia ŋuti be miatsi ɖe edzi le xɔse me eye miakpɔ dzidzɔ
nye agbenɔnɔ ado dzidzɔ na mi eye wòana mɔnukpɔkpɔ mi be miakafu yesu kristo le ale si wòna megale agbe la ta ne megava mia gbɔ
ke nu ka kee adzɔ ɖe dzinye hã la, miɖo ŋku edzi ɣesiaɣi be mianɔ agbe abe kristotɔwo ene, ale be, ne magakpɔ mi alo nyemakpɔ mi o hã la, manɔ ɖaseɖiɖi nyuiwo sɔŋ ko xɔm tso mia ŋuti be mi katã miele ɖeka kple susu ɖeka sia be miagblɔ nyanyui la
dzideƒotɔe, nu ka kee miaƒe futɔwo awɔ mi hã
woakpɔ esia abe woƒe anyidzedze ƒe dzesi ene, ke miawo la, esia anye dzesi tso mawu gbɔ be, eli kpli mi eye bena ena agbe mavɔ mi
ke miawo la menye edzixɔxɔse ƒe mɔnukpɔkpɔ ko wona mi o, ke boŋ be miakpe fu ɖe eta hã
mí katãe le avu sia wɔm ɖekae
miekpɔ ale si mekpe fu ɖe eta va yi eye fifia hã megale avu sesẽ aɖe wɔm, abe ale si mienya nyuie la ene
nane li abe kristotɔwo ƒe dzidedeƒo na wo nɔewo enea? đe mielɔ̃m ale gbegbe be miadi be yewoakpe ɖe ŋutinyea? đe mí kpli miawo ƒe nɔvinyenye le aƒetɔ la me kple míaƒe gomekpɔkpɔ le gbɔgbɔ ɖeka la me nye viɖe na mia? đe nublanuikpɔkpɔ le dzi me na mi le go aɖe mea?
ekema mina makpɔ dzidzɔ vavãtɔ to mia nɔewo lɔlɔ̃ kple ɖekawɔwɔ me, eye mitsɔ dzi ɖeka, susu ɖeka kple taɖodzinu ɖeka wɔ dɔe aduadu
miganye ɖokuitɔdilawo o; migawɔ nu be miadze ame bubuwo ŋu o
mibɔbɔ mia ɖokuiwo eye mibu ame bubuwo be wonyo wu mi
tɔnye ko nenyo meganɔ mia me o; ke boŋ mibu ame bubuwo hã ŋuti eye miatsɔ ɖe le nu si wɔm wole la me
miaƒe nɔnɔme nenɔ abe kristo yesu tɔ ene,
ame si, esi wònye be mawu ƒe nɔnɔme mee wònɔ hã la, mebui be ye kple mawu ƒe sɔsɔ nye nane si wòle be yeaʋli kplii o,
ke boŋ eɖi gbɔlo eɖokui hetsɔ dɔla ƒe nɔnɔme do eye wòva le ame ƒe nɔnɔme me
esi wònɔ ame ƒe nɔnɔme me la, ebɔbɔ eɖokui, ɖo to yi ɖase ku me, yi ɖase atitsogaŋutiku me ke!
eya ta mawu do eya amea ɖe dzi yi ɖase teƒe kɔkɔtɔ kekeake eye wòtsɔ ŋkɔ si ƒo ŋkɔwo katã ta la nɛ
be le yesu ƒe ŋkɔ me, klo sia klo, adze nɛ le dziƒo kple anyigba kpakple anyigba te,
eye aɖe sia aɖe aʋu eme be yesu kristo nye aƒetɔ, hena mawu fofo la ƒe ŋutikɔkɔe
xɔ̃nye lɔlɔ̃wo, esi menɔ mia gbɔ la, mielé se siwo mede na mi la me ɖe asi sesĩe
ke azɔ esi nyemegale mia gbɔ o la, boŋ wòle be mialé be na mia ɖokuiwo wu eye miawɔ nu nyui siwo afia be miekpɔ ɖeɖe
mitsɔ bubu kple toɖoɖo na mawu eye miagbe nu le nu siwo medzɔa dzi nɛ o la wɔwɔ gbɔ
elabena mawu le dɔ wɔm le mia me
eyae kpena ɖe mia ŋu be miaɖo toe eye wògakpena ɖe mia ŋu be miawɔ eƒe lɔlɔ̃nu
miwɔ nu sia nu liʋiliʋililĩ kple nyahehe manɔmee,
ale bena ame aɖeke mate ŋu akpɔ mɔ atsɔ fɔɖiɖi na mi o
minɔ agbe dzadzɛ si ŋu fɔɖiɖi mele o, abe mawu vi siwo le xexe si me do viviti tsiɖitsiɖi heyɔ fũ kple ame mawɔnuteƒewo kple kɔlialiatɔwo la ene
miklẽ le wo dome abe akaɖi ene
eye migblɔ agbenya la na wo
ekema nenye be kristo gava la, makpɔ dzidzɔ gã aɖe be dɔ si mewɔ le mia dome la ɖe vi geɖe
eye nenye be wokɔ nye ʋu ɖi le nyateƒe me, be wòanye vɔsa na mawu ɖe miaƒe xɔse ta alo nenye be edze be maku ɖe mia ta gɔ̃ hã la, malɔ̃ aku faa eye mana mia dometɔ ɖe sia ɖe nakpɔ gome le nye dzidzɔ sia me
elabena ele be miakpɔ dzidzɔ ɖe esia hã ta eye miadzɔ dzi kplim be wona mɔnukpɔkpɔm be maku ɖe mia ta
ne aƒetɔ la lɔ̃ la, maɖo timoteo ɖa be wòava kpɔ mi ɖa kpuie
ekema ne etrɔ gbɔ la, nu siwo wòava gblɔ nam tso nu siwo katã wɔm miele kple ale si miele dɔa dzii ŋu la ana dzi nagaɖo ƒonye
ame aɖeke megali si tsɔ ɖe le miaƒe nya me wu timoteo o
edze abe ɖe bubuawo katã tsi dzi ɖe woawo ŋutɔ ƒe ɖoɖowo ŋuti eye menye ɖe yesu kristo tɔwo ŋu o ene
ke mienya timoteo nyuie
đe wòle nam abe vi ene eye wòkpena ɖe ŋutinye le nyanyui la gbɔgblɔ me
mele mɔ kpɔm be maɖoe ɖe mi kpuie; ne mese nu si adzɔ ɖe dzinye le afi sia ko
eye mele mɔ kpɔm be, aƒetɔ la ana be nye ŋutɔ hã mava kpɔ mi ɖa kpuie
le ɣeyiɣi sia me la, mebui be enyo be magbugbɔ epafrodito aɖo ɖe mi
mieɖoe ɖa be wòava kpe ɖe ŋutinye le nye hiahiãwo me; enyo ŋutɔ
mí kplii míezu nɔvi vavãwo eye míewɔa dɔ aduadu
azɔ la, megbugbɔe le ɖoɖom ɖe mi, elabena aƒe le edzrom eye esi miese be, edze dɔ la, mietɔtɔ le mia ɖokuiwo me
le nyateƒe me la, edze dɔ eye esusɔ vie ko wòaku
gake mawu kpɔ nublanui na nye kplii siaa, bena metsɔ eƒe ku ƒe nuxaxa tsɔ kpe esiwo le dzinye xoxo la o
eya ta metsi dzi vevie be maɖoe ɖe mi, eye menya ale si gbegbe miada akpee be miegakpɔe, eye esia ana nye hã makpɔ dzidzɔ eye wòaɖe nye xaxawo dzi akpɔtɔ
mido dzaa nɛ le aƒetɔ la me kple dzidzɔ gã aɖe, eye miɖe miaƒe ŋudzedzekpɔkpɔ fiae,
elabena eƒe agbe ɖo xaxa gã aɖe me ɖe kristo ƒe dɔ la ta eye esusɔ vie ne wòaku le esime wòle agbagba dzem be yeawɔ nu siwo miate ŋu wɔ nam o, ɖe ale si miele adzɔge le gbɔnye la ta
mlɔeba la, nɔvi lɔlɔ̃awo, midzɔ dzi le aƒetɔ la me
meɖe fu nam be maŋlɔ nu mawo ke aɖo ɖe mi o, elabena wonyo na miaƒe dedienɔnɔ
minɔ ŋudzɔ na avu mawo, ŋutsu mawo, ame siwo wɔa funyafunya ŋutilã,
elabena mí ame siwo subɔna le mawu ƒe gbɔgbɔ me lae nye aʋatsotso nyuitɔ, ame siwo dzɔa dzi le kristo yesu me eye womeɖoa dzi ɖe ŋutilã ŋu o,
evɔ nye ya susu si ta wòle be maɖo dzi ɖe ŋutilã ŋu la le asinye hafi
ne ame aɖe bu be yeate ŋu aɖo dzi ɖe ŋutilã ŋu la, nye la mewui,
elabena wotso aʋa nam le ŋkeke enyia gbe, metso israel dukɔ me, tso benyamin ƒe to la me, hebritɔ tso hebritɔwo me, le sea nu la, farisitɔ menye
ke le hamea yometiti me la, ame aɖeke mewum o, eye le dzɔdzɔenyenye si tso sea me nu la, mokakamanɔŋutɔe menye
gake meɖe asi le nu siwo katã mebuna tsã be wonye viɖenuwo la ŋu eye metsɔ wo katã ƒu gbe be mate ŋu atsɔ nye xɔse kple mɔkpɔkpɔ ana yesu ɖeka ko
ẽ, azɔ la, ne metsɔ nu siawo katã sɔ kple viɖe gã si mekpɔ le kristo yesu, nye aƒetɔ nyanya me la, womegaɖi naneke le nye ŋkume o
esia ta metsɔ nu mawo katã ƒu gbe, eye mebu wo aɖukpodzinuwoe, bena nye asi nasu kristo dzi,
eye mawɔ ɖeka kplii
azɔ la, nyemegaɖoa ŋu ɖe nye dɔ nyui wɔwɔ ŋuti alo mawu ƒe seawo dzi wɔwɔ ŋuti be woaɖem o, ke boŋ meɖoa dzi ɖe kristo ŋuti be aɖem; elabena mɔ nyuitɔ si dzi míato awɔ ɖeka kple mawu lae nye xɔse kple ŋuɖoɖo vevie ɖe kristo ɖeka hɔ̃ ko ŋuti
azɔ la, meɖe asi le nu bubu ɖe sia ɖe ŋuti
meva kpɔe be esia koe nye mɔ si dzi míato anya kristo eye míanya nu hã tso ŋusẽ si fɔe ɖe agbe tso ku me la ŋu; to esia me míate ŋu ase nu si wònye be míakpe fu, aku kplii la hã gɔme
eya ta nu ka kee adzɔ hã la, nye hã manye ame siwo akpɔ gome le ame kukuwo ƒe tsitretsitsi kple woƒe agbe yeye la me, la dometɔ ɖeka
menye ɖe mele gbɔgblɔm be nye asi su nu siawo katã dzi xoxo alo wowɔm mede blibo xoxo o, ke boŋ mele ŋusẽ dom nu be nye asi nasu nu si ta kristo yesu hã ƒe asi su dzinye ɖo la dzi
nɔvi lɔlɔ̃wo, nyemebu ɖokuinye be nye asi su edzi o
ke nu ɖeka si mewɔna lae nye be; meŋlɔa nu siwo le megbenye la be eye mewɔa nye ŋutete ŋuti dɔ be maɖo nu si le ŋgɔ nye la gbɔ
mele dzesiɖoƒe la nyam vevie be maxɔ dziɖuɖudzesi si ta mawu yɔm le kristo yesu me ɖo be manyi agbe mavɔ dome
aleae wòle be mí ame siwo tsi le xɔsea me la nakpɔ nu siawoe
ke ne wò susu to vovo le nu siawo dometɔ aɖe ŋu la, mawu aɖe eya hã afia wò
ke ɖeko miana míanɔ agbe ɖe nu si dzi míaƒe asi su la nu
nɔvi lɔlɔ̃wo, mikpe ɖe ame bubuwo ŋu ne miasrɔ̃ nye agbe ƒe kpɔɖeŋu eye mialé ŋku ɖe ame siwo zɔna ɖe ɖoɖo siwo míewɔ na mi nu la ŋuti
elabena megblɔe na mi zi geɖe kpɔ, eye megale egblɔm na mi fifia kple aɖatsi be, ame geɖewo le kristotɔwo ƒe mɔ dzi zɔm, esiwo, le nyateƒe me la, wonye kristo ƒe atitsoga la ƒe futɔwo
woatsrɔ̃ gbidigbidi, elabena nu sia nu si dzro wo lae zua woƒe mawu; nu si wòle be wòakpe ŋu na wo la boŋ zua dada blibo na wo eye nu si ko ŋuti wobua ta me lena lae nye agbenɔnɔ le anyigba dzi afii
ke míawo la dziƒoe nye mía de afi si mía đela, aƒetɔ yesu kristo le eye míele mɔ kpɔm be agatso afi ma ava
ne egatrɔ va la, atrɔ míaƒe ŋutilã siwo ŋu anyigbadzi gbɔdzɔgbɔdzɔ le la eye woazu ŋutikɔkɔe ŋutilã siwo ŋu ŋusẽ le abe eya ŋutɔ tɔ ene, to ŋusẽ triakɔ ma si wòatsɔ aɖu nu sia nu dzii le afi sia afi la ŋutidɔwɔwɔ me
nɔvi kristotɔ lɔlɔ̃awo, melɔ̃ mi eye medi vevie be mava kpɔ mi ɖa elabena miawoe nye nye dzidzɔ kple nye fetu si maxɔ ɖe nye dɔwɔwɔwo ta
eya ta xɔ̃nye lɔlɔ̃wo, minɔ te sesĩe nyateƒetɔe le aƒetɔ la me
meɖe kuku na ewodia eye mele kuku ɖem na sintike hã be gbe nadze gbe dzi na wo le aƒetɔ la me
megale biabiam tso mi, nye hadɔwɔlawo si be miakpe ɖe nyɔnu siawo ŋuti elabena wowɔ dɔ kplim aduadu le nyanyui la kaka me na ame bubuwo; eye wowɔ dɔ kple klemens kpakple nye dɔwɔla bubu siwo ŋkɔ woŋlɔ ɖe agbegbalẽa me la hã
dzi nadzɔ mi le aƒetɔ la me ɣesiaɣi
megale egblɔm ake be dzi nadzɔ mi!
mina ame sia ame nakpɔe adze sii be, miedia mia ɖokuitɔ o, ke boŋ miebua ame bubuwo ŋuti le nu sia nu si miewɔna la me
miɖo ŋku edzi be aƒetɔ la ƒe vava gogo
migatsi dzimaɖi le naneke ŋuti o; ke boŋ mido gbe ɖa le nu sia nu me
migblɔ miaƒe hiahiãwo na mawu, eye migaŋlɔ akpedada nɛ be le eƒe ŋuɖoɖo ta o
ne miewɔ esia la ekema mawu ƒe ŋutifafa si ƒo amegbetɔwo ƒe nugɔmesesewo katã ta la anɔ mia me
eƒe ŋutifafa ana gbɔdzɔe miaƒe susuwo kple miaƒe dziwo le ale si miexɔ kristo yesu dzi se la nu
mlɔeba la, nɔvi lɔlɔ̃wo, nu siwo nye nyateƒe, nu siwo dze na bubu, nu siwo le dzɔdzɔe, nu siwo le dzadzɛ, nu siwo dze na lɔlɔ̃, nu siwo nya kpɔna, ne nu nyui aɖe li alo nane li si wole be woakafu la mibu nu sia tɔgbewo ŋu
minɔ nu siwo katã miesrɔ̃ tso gbɔnye eye miekpɔm menɔa wɔwɔm la wɔwɔ dzi eye ŋutifafa ƒe mawu la anɔ anyi kple mi
medzɔ dzi le aƒetɔ la me vevie be mlɔeba la, miegadze ŋkuɖoɖo dzinye gɔme
le nyateƒe me la, mietsɔ ɖe le eme nam, gake ɖekoe miekpɔ asinu be miaɖee afia o
menye be ɖe mexaxa ɣeaɖekeɣi tae mele egblɔm ɖo o, elabena mesrɔ̃ ale si manɔ agbee le dzidzɔ me nenye be nu geɖe loo alo nu sue aɖe koe le asinye
menya ale si manɔ agbee, ne naneke mele asinye o loo alo ne nu sia nu le asinye
mesrɔ̃ dzidzemekpɔkpɔ ƒe nu ɣaɣla le go ɖe sia ɖe me, le ƒoɖiɖi me loo alo le dɔwuame me, le nukpɔkpɔ me loo alo le hiã me
mate ŋu awɔ nu sia nu to eya ame si doa ŋusẽm la me
ke hã la, miewɔe nyuie be miekpena ɖe ŋutinye le nye ɣeyiɣi sesẽ siawo me
abe ale si mienya nyuie ene la, esi meva gblɔ nyanyui la na mi zi gbãtɔ eye meyi nye mɔzɔzɔ dzi tso makedonia la, mi filipitɔwo koe zu nye hadɔwɔlawo le nunana kple nuxɔxɔ me
hame bubu aɖeke mewɔ esia o
esi menɔ tesalonika gɔ̃ hã la, mieɖo nu ɖem zi eve sɔŋ
togbɔ be mekpɔ ŋudzedze le miaƒe nunana ŋuti hã la, nu si gadzɔ dzi nam wu lae nye fetu gã si miava xɔ le miaƒe dɔmenyowɔwɔ ta
fifi laa la, nu sia nu si mehiã la le asinye, le nyateƒe me la nuawo sɔ gbɔ gɔ̃ hã wu ale si mehiã! esi epafrodito va la, etsɔ nunana gbogbo siwo mieɖo ɖem la vɛ nam
nunana siawo nye vɔsanu ʋeʋẽ lilĩli si dzea mawu ŋu ŋutɔ
eye eyae ana miaƒe nuhiahiãwo katã mi tso eƒe ŋutikɔkɔe kesinɔnuwo me, le nu si kristo yesu wɔ na mí la ta
azɔ ŋutikɔkɔe woana mawu mía fofo la tso mavɔ me yi ɖe mavɔ me
amen
medo gbe na kristotɔ siwo katã le afi ma; nɔvi siwo le gbɔnye la hã do gbe na mi
kristotɔ ɖe sia ɖe si le afi sia la di be mado gbe na mi na yewo, vevitɔ esiwo le dɔ wɔm le kaisaro ƒe fiasã me
míaƒe aƒetɔ yesu kristo ƒe amenuveve nanɔ anyi kple miaƒe gbɔgbɔwo
agbalẽ sia tso paulo, ame si mawu tia be wòanye yesu kristo ƒe dɔtsɔla kple nɔvi timoteo gbɔ le yiyim na
kristotɔ wɔnuteƒewo kple mawu ƒe ame siwo le kolose dua me
mawu mía fofo la ŋutɔ nakɔ eƒe yayra ɖe mia dzi eye wòatsɔ eƒe ŋutifafa ayɔ mi taŋtaŋ
ɣesiaɣi ne míele gbe dom ɖa ɖe mia ta la, míedzea egɔme kple akpadada na mawu míaƒe aƒetɔ yesu kristo fofo,
elabena míese nu geɖe tso ale si miexɔ aƒetɔ la dzi se kple lɔlɔ̃ manyagblɔ si mietsɔ na eƒe amewo la ŋu
eye tso ŋkeke gbãtɔ si dzi wogblɔ nyanyui la na mi va se ɖe fifia la, mietsɔ xɔse kpɔ mɔ na dzidzɔ tso dziƒo
nyanyui si wogblɔ na mi la eya ke gblɔm wole le xexeame godoo eye wòle amewo ƒe agbenɔnɔ trɔm le afi sia afi, abe ale si wòtrɔ miaƒe agbenɔnɔ tso ŋkeke gbãtɔ si dzi miese nu tso mawu ƒe nublanuikpɔkpɔ gã na vɔ̃wɔlawo ŋu eye miese eme ene
epafra míaƒe hadɔwɔla lɔlɔ̃ lae tsɔ nyanyui la vɛ na mi
eyae nye yesu kristo ƒe subɔla si le kpekpem ɖe mía ŋuti le afi sia ɖe mia teƒe
eye eyae nye ame si gblɔ ale si mietsɔ lɔlɔ̃ gã si gbɔgbɔ kɔkɔe la de mia me la le amewo lɔ̃m la na mí
eya ta tso gbe si gbe míese mia ŋkɔ zi gbãtɔ ko la, míedoa gbe ɖa ɖe mia ta ɣesiaɣi eye míebiaa mawu be wòakpe ɖe mia ŋuti miase nu si wòdi be miawɔ la gɔme, eye wòawɔ mi mianye nunyalawo tso gbɔgbɔmenuwo ŋuti
míegabiana hã be miaƒe agbenɔnɔ nadze aƒetɔ la ŋu ɣesiaɣi eye wòade bubu eŋuti, ale be mianɔ nyuiwɔwɔ dzi na ame bubu wo ɣesiaɣi, le esime miele esrɔ̃m ɣesiaɣi be mianya mawu ɖe edzi wu
míele gbe dom ɖa hã be mawu ƒe ŋusẽ gã nayɔ mia me fũu ale be nu ka kee adzɔ hã la, miate ŋu anɔ te sesĩe eye aƒetɔ la ƒe dzidzɔ nayɔ mia me taŋtaŋ ɣesiaɣi
eye be miada akpe na fofo la, ame si wɔ mí be míedze na gomekpɔkpɔ le nu siwo kekeli la ƒe fiaɖuƒemetɔwo akpɔ gome le la me
elabena eyae ɖe mí tso viviti ƒe ŋusẽ kple satana ƒe fiaɖuƒe la me eye wòkplɔ mí va via lɔlɔ̃ la ƒe fiaɖuƒe mee;
eyae ƒle ablɔɖe na mí kple eƒe ʋu xɔasi la eye wòtsɔ míaƒe nu vɔ̃wo katã ke mí
kristoe nye mawu si míekpɔna o la ƒe nɔnɔme tututu
eli hafi mawu wɔ nu sia nu eye le nyateƒe me la,
kristo ŋutɔe nye nu sia nu si le dziƒo kple anyigba dzi, nu siwo míekpɔna kple nu siwo míekpɔna o la siaa wɔla
eya kee wɔ gbɔgbɔwo ƒe xexeme si míekpɔna o la, eƒe fiawo, fiaɖuƒewo, amegãwo kple woƒe ŋusẽwo
kristo wɔ esiawo katã na eya ŋutɔ ƒe ŋudɔwɔwɔ kple ŋutikɔkɔe
eli xoxoxo hafi nu sia nu va dzɔ eye eƒe ŋusẽ lé xexeamenuwo katã ƒo ƒui
eye eyae nye ta na hame, sinye eƒe ŋutilã, eyae nye gɔmedzedzea kple ame siwo fɔ tso yɔme ƒe ŋgɔgbetɔ, ale be le nu sia nu me la, wòanye gbãtɔ
elabena mawu di be nu sia nu si le ye me la nanɔ ye vi hã me
mawu to nu si via wɔ me, ʋu mɔ be nu siwo katã le dziƒo kple anyigba dzi la, nava via gbɔ
elabena kristo to eƒe ku le atitsoga ŋuti me wɔ ŋutifafa le mawu kple amewo katã dome to eƒe ʋu me
ehe ŋutifafa sia vɛ na mi ame siwo nɔ adzɔge tsã tso mawu gbɔ la hã
tsã la mienye mawu ƒe futɔwo, mielé fui eye miaƒe susu vɔ̃wo kple nu vɔ̃wɔwɔwo na be mi kplii dome klã gake azɔ la, egakplɔ mi va eɖokui gbɔe abe xɔlɔ̃awo ene
kristo wɔ esia to eƒe ku le atitsoga ŋuti me dzi eye fifia to eƒe ku me la, ekplɔ mi va mawu ƒe ŋkumee; miele tsitre ɖe mawu ŋkume ame maɖifɔwoe eye naneke kura megale mia ŋuti si ana woaka mo na mi o
nu ɖeka si ku ɖe nu sia ŋuti koe nye be miaxɔ nyateƒe la dzi ase blibo, alé eme ɖe asi sesĩe, aku ɖe aƒetɔ la ŋuti goŋgoŋgoŋ eye miaxɔ nyanyui la dzi ase be yesu ku ɖe mia ta
hekpe ɖe esia ŋuti la, mixɔe se be aɖe mi, ɖikeke aɖeke manɔmee
esiae nye nukunya kple nya si va na mi katã eye wòle kakam ɖe xexeme blibo la katã fifia
eye enye dzidzɔ na nye, paulo, be magblɔ nya sia na ame bubuwo
ke nye dɔ ƒe akpa aɖee nye be makpe fu ɖe mia ta, eye enye dzidzɔ nam be wòle nenema, elabena mele kpekpeɖeŋu nam be kristo ƒe fu siwo wòkpe ɖe eƒe ŋutilã si nye eƒe hamea ta la nawu enu
mezu hamea ƒe subɔla abe ale si mawu dɔm abe xɔnuvi ene be mawu eƒe nya blibo la nu,
nya ɣaɣla si woɣla ɖi tso ƒe alafawo kple dzidzimewo me ke, gake azɔ la eɖee fia ame kɔkɔewo
ame siawo mawu lɔ̃ be yeana woanya yeƒe ŋutikɔkɔe ƒe kesinɔnu ɣaɣlawo le trɔ̃subɔlawo dome, nu ɣaɣla sia nye be kristo le mia me, si nye ŋutikɔkɔe ƒe mɔkpɔkpɔ
eya ta afi sia afi si míeyina la, míeƒoa nu tso kristo ŋuti na ame siwo katã le klalo be woaɖo to
míefĩaa nu wo eye míexlɔ̃a nu wo vevie abe ale si míate ŋui ene
míedina be míakplɔ ame sia ame ayi mawu ƒe ŋkume fɔɖiɖimanɔŋui ɖe dɔ si kristo wɔ na wo dometɔ ɖe sia ɖe la ta
esiae nye nye dɔ, eye mate ŋu awɔe to kristo ƒe ŋusẽ triakɔ si le dɔ wɔm le menye la ɖeɖe ko me
adzɔ dzi nam ŋutɔ nenye be ɖe mianya ale si medoa gbe ɖa madzudzɔmadzudzɔe ɖe miawo kple hame si le laodikea la kpakple nɔvi vevi bubu siwo menyam kura o la hã ta
nu si mebia mawu na mi lae nye be
dzideƒo nanɔ mia si eye lɔlɔ̃ ƒe ŋusẽ nabla mi ɖekae ale be miate ŋu akpɔ mɔnu anya kristo le kakaɖedzi me kple gɔmesese deto vavãtɔ
elabena mawu ƒe ɖoɖo ɣaɣla si wòva ɖe fia mlɔeba lae nye kristo ŋutɔ
eya mee woɣla nunya triakɔ ƒe kesinɔnuwo katã ɖo
mele nya siawo gblɔm na mi elabena mele vɔvɔ̃m be ame aɖe ate ŋu ava ble mi, alo ado lã mi to eƒe aɖe ŋanɛ nyawo gbɔgblɔ na mi me
togbɔ be gbɔnye didi tso mia gbɔ hã la, nye dzi le mia ŋu
mekpɔ dzidzɔ elabena miele agbe nɔm nyuie eye miaƒe xɔse hã le ŋusẽ kpɔm ɖe edzi le kristo me
azɔ abe ale si miexɔ kristo dzi se be aɖe mi ene la, mixɔ se nenema ke le miaƒe gbe sia gbe ƒe nuwɔnawo me; eye miwɔ ɖeka kplii blibo le xɔse me
mili ke ɖe eya amea me blibo eye miaxɔ nunyiame tso egbɔ
mikpɔ egbɔ be mietsi ɖe edzi le aƒetɔ la me
mina dzidzɔ kple akpedada nayɔ miaƒe agbe me fũ ɖe nu gã siwo katã wòwɔ na mi la ta
migana ame aɖeke natsɔ eƒe xexemenunya kple nyaŋuɖoɖo siwo wotu ɖe amegbetɔ ƒe nunya dzi, ke menye ɖe nu siwo kristo gblɔ dzi o la awɔ mi kluviwoe, kple dzidzɔ o
elabena mawu ƒe blibonyenye la katã nɔ kristo me le ŋutilã ƒe dzedzeme nu
eye blibonyenye sia yɔ mi fũ le kristo me, ame si nye ta na ŋusẽwo kple dziɖulanyenyewo katã
eya amea me hã wotso aʋa na mi, le esime mieɖe miaƒe dzɔdzɔme nu vɔ̃ ŋutilã ɖa, menye kple aʋatsotso si wotsɔ asi tsoe o, ke esi wowɔ to kristo me la boŋ
to mawutsideta me mieku kplii eye mietsi tre kplii to miaƒe xɔse si le mawu ƒe ŋusẽ si fɔe tso ame kukuwo dome la me
mieku ɖe nu vɔ̃wo me, eye womeɖe miaƒe dzodzro vɔ̃wo ɖa le mia ŋu haɖe o
gake ena be miekpɔ gome le kristo ƒe agbenɔnɔ me, elabena etsɔ miaƒe nu vɔ̃wo ke mi,
eye wòtutu nya si wotsɔ ɖe mia ŋuti la ɖa, vodada siawo nye eƒe se siwo dzi mieda le la
etsɔ nu vɔ̃ siawo katã klã ɖe kristo ƒe atitsoga ŋuti eye wòɖe wo ɖa
to esia me la, mawu ɖe satana ƒe ŋusẽ si wòatsɔ atɔ asi miaƒe nu vɔ̃wo dzii la ɖa, eye mawu ɖe kristo ƒe dziɖuɖu le atitsoga ŋuti afi si woɖe miaƒe nu vɔ̃wo katã ɖa le la fia xexeame katã
eya ta migana ame aɖeke naɖe ɖeklemi kpli mi le nu si mieɖuna alo nona ŋu loo alo ale si miawo mieɖua yudatɔwo ƒe azãwo, ŋkekenyuiwo, dzinu yeye ƒe wɔnawo kple sabat ŋkekewo o la ta o
elabena esiawo katã nye ɖoɖo siwo wu enu esi kristo va do
đoɖo siawo nye nu la ŋutɔ ƒe vɔvɔli ko
egɔmee nye wonye kristo ŋutɔ ƒe vɔvɔli ko
migana ame aɖeke nable mi be esi miegbe be yewomasubɔ mawudɔlawo abe ale si wogblɔ na mi ene o ta la, miele tsɔtsrɔ̃ ge o
wogblɔna be yewokpɔ ŋutega eye yewonya be ele be miasubɔ mawudɔlawo
ame siawo nye dadalawo togbɔ be wogblɔna be yewonye ɖokuibɔbɔɖeanyilawo hã
susu wɔnuku le wo si
ke womeku ɖe kristo ŋu, ame si nye ta si ŋu mi ame siwo katã nye eƒe ŋutilã la ku ɖo o; elabena eƒe lãmeka sesẽwo wotsɔ bla mí ɖekae eye míete ŋu tsina elabena míexɔa nunyiame kple ŋusẽ tso eya ɖeka ko gbɔ
le nyateƒe me, esi mieku kple kristo ta la, mievo tso nu si xexemetɔwo buna tso ɖeɖekpɔkpɔ ŋuti la si me
woƒe susue nye be, ame akpɔ ɖeɖe to dɔ nyui wɔwɔ kple sewo dzi wɔwɔ me
ne ele alea la, nu ka tae miegale wo wɔwɔ dzi eye woƒe se mawo gabla mi ɖo?
wobe migaɖu esi o, migaɖɔ ekemɛ kpɔ o, eye wobe migaka asi nuɖuɖu aɖewo ya ŋuti kura o; nu ka tae?
kpɔ ɖa, se mawo ya la amegbetɔ, numaɖinu ƒe ɖoɖowo ko wonye, elabena nuɖuɖu la, ɖe ko wowɔe be ame naɖu
se siawo anya dze se nyuiwoe elabena wonye se siwo hiã ame ɖokuitsɔtsɔke kple ɖokuibɔbɔ blibo eye wo dzi wɔwɔ sesẽ, gake ŋusẽ aɖeke mele wo si be ame natsɔ aɖu eƒe susuwo kple dzodzro vɔ̃wo dzi o
đeko wonaa ame dana
azɔ esi mietsi tre kple kristo tso ku me ta la, mitsɔ miaƒe dziwo ɖo dziƒo ƒe kesinɔnuwo kple eƒe dzidzɔwo ŋuti, afi si kristo le mawu ƒe axadzi le, le bubu kple ŋusẽ me
mina dziƒonuwo ŋutibubu naxɔ miaƒe susuwo me; migagblẽ miaƒe ɣeyiɣiwo anɔ anyigba dzi nuwo ŋuti bum o
elabena mieku eye wotsɔ mia kple kristo ƒe agbe ɣla ɖe mawu me
ne kristo si nye miaƒe agbe va do la ekema miawo hã miado kpakplii le ŋutikɔkɔe me
eya ta migbe nu le anyigbadzinu siwo yɔ fũ kple nu vɔ̃ la gbɔ; miwu didi vɔ̃ siwo le fiefiem le mia me
migawɔ naneke si ku ɖe ahasiwɔwɔ, makɔmakɔnyenye, fiẽŋufiẽŋu kple ŋukpenanudzroamewo ŋuti o
migasubɔ xexe sia me ƒe nu nyuiwo ɖe mawu teƒe o, elabena esia nye trɔ̃subɔsubɔ
mawu ƒe dziku helihelĩ ava ame siwo wɔa nu siawo la dzi
miewɔa nu siawo tsã esi miele abe xexemetɔ bubuwo ko ene
gake azɔ la ɣeyiɣi la de na mi be miaɖe asi le dzikudodo, fuléle, fiƒode kple nya vlowo gbɔgblɔ ŋuti
migaka aʋatso na mia nɔewo o; elabena mieɖe agbe xoxo la kple eƒe nuwɔnawo ɖa
azɔ la miele agbe yeye nɔm eye agbe yeye nɔnɔ sia na miele nu nyui wɔwɔ srɔ̃m gbe sia gbe le si dzedze me, be mianɔ ame si nye wɔla la ƒe nɔnɔme me
le agbe yeye sia nɔnɔ me la, griktɔ, yudatɔ, aʋatsotso alo aʋamatsomatso, ŋkumaʋumaʋutɔ alo skitiatɔ, kluvi alo ablɔɖevi megali o, ke boŋ wo katã nye kristotɔ eye kristo le wo katã me
esi wònye be mawu ame si na agbe yeye mi la ŋutɔe tia mi, wɔ mi kɔkɔe eye wolɔ̃ mi vevie ta la, mido dɔmetrɔtrɔ, nublanuikpɔkpɔ, ɖokuibɔbɔ, tufafa kple dzigbɔɖi ƒe awuwo na mia ɖokuiwo,
mihe adodo kple mia nɔewo, eye mitsɔ mia nɔewo ƒe vodadawo ke wo
miɖo ŋku ale si aƒetɔ la tsɔ miaƒe nu vɔ̃wo ke mii la dzi eye miawo hã miatsɔ ake mia nɔewo nenema ke
ƒo esiawo katã ta la, mina lɔlɔ̃ nafia ale si mianɔ agbee la mi, elabena esia ana be hame la katã nanɔ anyi le ɖekawɔwɔ blibo me
mina ŋutifafa si tso kristo gbɔ la naɖu dzi le miaƒe dziwo kple agbenɔnɔ blibo la katã me ɣesiaɣi, elabena esia nye miaƒe dɔdeasi kple mɔnukpɔkpɔ abe ame siwo nye ŋutilã ɖeka ƒe ŋutinuwo ene
eye mida akpe ɣesiaɣi
mina be kristo ƒe nya la natso aƒe ɖe mia me le agbɔsɔsɔ me, esi miele nu fiam, le nu xlɔ̃m mia nɔewo kple mawu menunya, eye midzi psalmowo, hadzidziwo kple gbɔgbɔmehawo kpakple akpedada le miaƒe dziwo me na mawu
eye nu sia nu si miawɔ la, eɖanye le nya me alo nuwɔwɔ me o, miwɔ wo katã le aƒetɔ yesu ƒe ŋkɔ me eye miada akpe na mawu fofo la, to eya amea me
mi srɔ̃nyɔnuwo la, mibɔbɔ mia ɖokuiwo na mia srɔ̃wo, elabena esia nye aƒetɔ la ƒe ɖoɖo na mi
eye mi srɔ̃ŋutsuwo hã la, milɔ̃ mia srɔ̃wo eye mialé be na wo eye migado dziku ɖe wo ŋuti alo ablu ɖe wo ta o
mi ɖeviwo la, ele be miabu mia fofowo kple mia dadawo ɣesiaɣi, elabena esiae dze aƒetɔ la ŋu
mi fofowo la, miganɔ nya hem ɖe mia viwo ŋuti ale gbegbe be dzi naɖe le wo ƒo be woadzudzɔ agbagbadzedze o
mi kluviwo la, miɖo to miaƒe anyigbadziƒetɔwo ɣesiaɣi; menye to ameŋkumenuwɔwɔ me o, ke boŋ miawɔe ɣesiaɣi ne miaƒe aƒetɔwo meli o hã
miɖo to wo faa ɖe miaƒe lɔlɔ̃ na aƒetɔ la kple ale si miedi be yewoadze eŋui la ta
mitsɔ kutrikuku kple dzidzɔ wɔ nu sia nu si wòle be miawɔ la, abe aƒetɔ lae miele ewɔm na ene, eye menye abe miaƒe anyigbadziƒetɔwo miele ewɔm na ene o,
esi mienyae be miaxɔ domenyinyi tso aƒetɔ la gbɔ abe fetu ene
elebena aƒetɔ kristo ŋutɔe miele dɔ wɔm na
ame sia me si wɔ nu vɔ̃ la axɔ eƒe nu vɔ̃ ƒe fetu eye ameŋkumekpɔkpɔ aɖeke manɔ eme o
mi aƒetɔwo la, ele be miawɔ nu si nyo eye wòdze la ɖe miaƒe kluviwo ŋu
miɖo ŋku edzi ɣesiaɣi be, miawo hã la aƒetɔ le mia si le dziƒo eye wòle ŋku lém ɖe mia ŋuti vevie
mido vevi gbedodoɖa, minɔ ŋudzɔ eye mida akpe na mawu
mido gbe ɖa ɖe míawo hã ta be mawu naʋu agbo na míaƒe mawunyagbɔgblɔ be míaɖe gbeƒã kristo ƒe nu ɣaɣlawo esi ta mele game le afi sia ɖo
mido gbe ɖa be magblɔe eme nakɔ abe ale si mate ŋui ene
miwɔ mɔnukpɔkpɔ suetɔ kekeake ŋutidɔ ne miatsɔ aɖe gbeƒã nyanyui lae na ame bubuwo
mizɔ le nunya me le miaƒe nuƒoƒo kple wo me
mina amenuveve kple dze nanɔ miaƒe nuƒoƒo me, elabena to esia me ko miate ŋu akpɔ ŋuɖoɖo nyuitɔ na ame sia ame
tikiko, mía nɔvi lɔlɔ̃ la agblɔ ale si mele edzii la na mi
enye kutrikula si subɔa aƒetɔ la kplim
medɔ dɔ tɔxɛ siae be wòava kpɔ ale si miele ɖa eye be wòafa akɔ na mi ade dzi ƒo hã na mi
mele onesimo, nɔvi lɔlɔ̃ kple nuteƒewɔla si nye mia detɔ la hã ɖom, ɖe mi
eya kple tikiko woagblɔ nu siwo le dzɔdzɔm le afi sia fifia la na mi
aristarko, ame si le game kplim la do gbe na mi kple lɔlɔ̃; nenema kee nye marko, barnaba nɔvi
abe ale si megblɔ na mi kpɔ ene la, ne marko va mia gbɔ la, mixɔe dzidzɔtɔe
yesu, si wogayɔna hã be yusto la hã do gbe na mi nyuie
ame siawo nye yudatɔwo le nye dɔwɔhatiwo dome hele dɔ wɔm na mawufiaɖuƒe la eye wonye akɔfafa gã aɖe nam
epafra, mia dometɔ ɖeka, ame si nye yesu kristo ƒe dɔla hã do gbe na mi nyuie
ele ʋiʋlim ɖe mia ta le gbedodoɖa me ɣesiaɣi be mianɔ te sesĩe le mawu ƒe lɔlɔ̃nu blibo la me, atsi eye miakpɔ kakaɖedzi blibo
mate ŋu aka ɖe edzi na mi be, ewɔ dɔ sesĩe ɖe mi kple kristotɔ bubu siwo le laodikea kple hierapoli la nu,
luka, atikewɔla lɔlɔ̃ la kple dema hã do gbe na mi nyuie
mido gbe na nɔvi kristotɔ siwo le laodikea nam
mido gbe na nimfa kple hame si kpea ta le eƒe aƒe me la nam
nenye be miexlẽ agbalẽ sia vɔ la, mitsɔe ɖo ɖe laodikea hame la hã woaxlẽ eye miawo hã mixɔ agbalẽ si meŋlɔ ɖo ɖe wo hã axlẽ
migblɔ na arkipo be, “kpɔ egbɔ be nèwɔ nu siwo katã aƒetɔ la be nãwɔ
”
esia nye nye ŋutɔ nye gbedoname si meŋlɔ kple nye ŋutɔ nye asi
miɖo ŋku dzinye le nye gaxɔmenɔnɔ me le afĩ sia
mawu ƒe amenuveve nanɔ anyi kpli mi
agbalẽ sia tso paulo, silvano kple timoteo gbɔ le yiyim na kristohame si le tesalonika, mi ame siwo nye mawu fofo la kple aƒetɔ yesu kristo tɔ
yayra kple ŋutifafa si tso mawu mía fofo kple míaƒe aƒetɔ yesu kristo gbɔ la woana mi
míedaa akpe na mawu ɣesiaɣi ɖe mia ta, eye míedoa gbe ɖa ɖe mia ta madzudzɔmadzudzɔe
le míaƒe gbedodoɖawo me na mawu mía fofo la ɖe mia ta la, míeŋlɔa miaƒe lɔlɔ̃dɔwo, miaƒe xɔse triakɔ kple mɔkpɔkpɔ na míaƒe aƒetɔ yesu kristo ƒe tɔtrɔgbɔ la be o
nɔvi lɔlɔ̃awo kple mawu ƒe lɔlɔ̃tɔ veviwo, ménya bena mawu ŋutɔe tia mi
elabena esi míetsɔ nyanyui la vɛ na mi la, miexɔe abe nya dzodzro aɖe ko ene o; ke boŋ mieɖo to eye miese nya la kple dzidzɔ gã
nu si míegblɔ na mi la wɔ dɔ ɖe mia dzi ŋutɔ, elabena gbɔgbɔ kɔkɔe la ŋutɔ ɖo kpe edzi na mi be nu si míegblɔ na mi la nye nyateƒe
eye mienya ale si míawo ŋutɔ ƒe agbenɔnɔ ganye kpeɖodzi na mi be míaƒe gbedeasi si míetsɔ vɛ na mi la nye nyateƒe
ale mieva zu míawo kple aƒetɔ la yomedzelawo; elabena miexɔ míaƒe nya la kple dzidzɔ si tso gbɔgbɔ kɔkɔe la gbɔ, togbɔ be ehe tetekpɔ kple nuxaxa geɖewo va mia dzii hã
emegbe la miawo ŋutɔ mieva zu kpɔɖeŋu na kristotɔ siwo katã le makedonia kple akaya
azɔ la, miekaka aƒetɔ la ƒe nya la na amewo le afi sia afi, tso akaya yi keke makedonia ƒe liƒowo godo ke hã elabena afi sia afi si míeyi la, amewo ɖia ɖase tso miaƒe xɔse deto si le mia si le mawu me la ŋuti
esia ta megahiã be míawo míagagblɔ nya aɖeke na wo o,
elabena woawo boŋ gblɔa ale si miexɔ mí kple dzidzɔ manyagblɔ kple ale si mietrɔ tso trɔ̃subɔsubɔ gbɔ va mawu gbɔ eye mawu gbagbe nyateƒetɔ la koe zu miaƒe aƒetɔ la na mí
eye wogblɔ hã na mí be, miele mɔ kpɔm na mawu vi, yesu ƒe tɔtrɔ ava tso dziƒo; ame si mawu fɔ tso ku me eye wònye đela si koe aɖe mí tso mawu ƒe dziku helihelĩ ɖe nu vɔ̃ ŋuti la me
nɔvi lɔlɔ̃awo, miawo ŋutɔ mienya ale si míaƒe mia gbɔ vava ɖe vi na mii
mienya ale si wowɔ funyafunya mí kple ale si míekpe fu le filipi hafi míeva ɖo mia gbɔ la hã
ke mawu na dzideƒo tɔxɛ mí be míagblɔ nyanyui ma ke na mi togbɔ be futɔwo ƒo xlã mí gɔ̃ hã
eya ta miakpɔe adze sii be, míele mawunya gblɔm ɖe didi vɔ̃wo alo tameɖoɖo vɔ̃wo ta o
ke boŋ míele egblɔm le anukwareɖiɖi kple dzitsinya nyui me
elabena míawo la míele nya la gblɔm abe dɔla siwo tso mawu gbɔ, ame siwo dzi ko wòka ɖo be woagblɔ nyateƒe la ko ene; eya ta míetrɔ eƒe nya la ƒe akpa aɖeke be wòasɔ ɖe nyaselawo ƒe didi nu o, elabena míawo la, míesubɔa mawu ɖeka hɔ̃ si dzroa amewo ƒe dzimesusuwo ƒe gogloƒe ke me
abe ale si mienya nyuie ene la, míedze agbagba zi ɖeka pɛ hã kpɔ be míahe mi va mía gbɔe to mia nu beble me o, eye mawu ŋutɔ hã nya be menye ɖe míebua be míenye mia xɔlɔ̃wo ale be miana ga mí o
míebia kafukafu tso miawo alo ame bubu aɖeke gbɔ kpɔ o; evɔ abe kristo ƒe apostolowo ene la, míedze na bubu tɔxɛ tso mia gbɔ hafi
le esia teƒe la, míegbɔ dzi ɖi na mi abe ale si vi dada gbɔa dzi ɖi doa nuɖuɖu na viawo eye wòléa be na wo ene
míelɔ̃ mi vevie eye míaƒe lɔlɔ̃ la de to ale gbegbe be míetsɔ mawu ƒe nyanyui la ɖeɖe ko vɛ na mi o ke boŋ míetsɔ míawo ŋutɔ ƒe agbe gɔ̃ hã kpe ɖe eŋuti na mi
nɔvi lɔlɔ̃awo, mieɖo ŋku ale si míewɔ dɔ kple kutrikuku geɖe le mia dome la dzi oa? zã kple keli míewɔa dɔ kple kutrikuku eye míetea fifia be míate ŋu akpɔ nu anɔ agbe ɖe edzi ale be míaganye agba na ame aɖeke le afi ma esi míele mawu ƒe nyanyui la gblɔm le mia dome o
miawo ŋutɔ kple mawu siaa mienye ɖasefowo na mí be míenɔ agbe dzadzɛ, kɔkɔe si ŋuti kpɔtsɔtsɔ mele o la le mia dome
đe mieɖo ŋku edzi be, míeƒoa nu na mi abe ale si fofo ƒoa nu na viawoe la ene oa? míeɖea kuku na mi, dea dzi ƒo na mi eye kura gɔ̃ hã la, míedina
tso mia si be miaƒe agbenɔnɔ naganye nuɖiaɖia na mawu o, ke boŋ wòahe dzidzɔ vɛ na eya ame si yɔ mí va eƒe fiaɖuƒe la me be míakpɔ gome le eƒe ŋutikɔkɔe la me
eye míadzudzɔ akpedada na mawu ɖe esia ta o, elabena esi míegblɔ nyanyui la na mi la, miebu nya la abe nya siwo míawo ŋutɔ míesusu la ene o, ke boŋ miexɔe abe nya si tso mawu ŋutɔ gbɔ la ene, eye le nyateƒe me eya ŋutɔ gbɔe wòtso, eya ta esi miexɔe se la etrɔ miaƒe agbenɔnɔ
nɔvi lɔlɔ̃awo, esia yomedzenue nye be miawo hã miekpe fu abe ale si hame siwo le yudea la kpee ene
miawo ŋutɔ miaƒe dukɔmetɔwo ti mia yome abe ale si woawo hã kpe fu tso woawo ŋutɔ ƒe amewo yudatɔwo, sime ene
esi wowu woawo ŋutɔ ƒe nyagblɔɖilawo vɔ la, woklã aƒetɔ yesu gɔ̃ hã ɖe atitsoga ŋuti, eye azɔ la, woti míawo hã yome kutɔkutɔe henya mí do goe le dua me
wotsi tre ɖe mawu kple amegbetɔ siaa ŋuti
eye wole agbagba dzem be woaxe mɔ na mí ne míagagblɔ nya la na trɔ̃subɔlawo o, ɖe vɔvɔ̃ ta, be wo dometɔ aɖewo akpɔ ɖeɖe
ale ame siawo ƒe nu vɔ̃wo gale tsitsim ɖe edzi
mlɔeba la mawu ƒe dziku va wo dzi azɔ
nɔvi lɔlɔ̃wo, esi míedzo le mia gbɔ le ɣeyiɣi kpui si va yi me la, míaƒe dziwo ya medzo le mia gbɔ o, ke míedze agbagba ɖe sia ɖe be míagava kpɔ mi ɖa gake mete ŋu dze edzi o
edzro mí vevie ŋutɔ be míava mia gbɔ eye nye, paulo, medze agbagba zi geɖe be mava gake satana meɖe mɔ na mí o
nu ka gɔ̃e míele agbe na? nu kae na mɔkpɔkpɔ kple dzidzɔ mí eye wònye míaƒe fetu vavã kple fiakuku la? miawoe! ẽ, miahe dzidzɔ geɖe vɛ na mí, ne mí katã míetsi tre ɖe míaƒe aƒetɔ yesu kristo ŋkume ne etrɔ va
elabena miawoe nye míaƒe ŋutikɔkɔe kple dzidzɔ
mlɔeba, esi míate ŋu agado dzi o la, míeɖoe be míawo ɖeɖe míatsi atene
eye míeɖo timoteo, mía nɔvi kple hadɔwɔla; mawu ƒe dɔla si ɖea gbeƒã kristo ƒe nyanyui la ɖe mi be wòava do ŋusẽ miaƒe xɔse eye wòade dzi ƒo na mi,
ale be miate ŋu alé dzi ɖe ƒo le miaƒe fukpekpe siawo katã me
gake mienya bena fukpekpe mawo nye mawu ƒe ɖoɖo ƒe akpa aɖe na mí kristotɔwo
esi míenɔ mia gbɔ gɔ̃ hã la, míegblɔe na mi do ŋgɔ bena fukpekpe kple yometiti ava kpuie abe ale si wòva dzɔe ene
abe ale si megblɔ va yi ene la, esi míekpɔ be míaƒe mia gbɔ vava le megbe tsim akpa la, míeɖo timoteo ɖa be wòakpɔe ɖa be miaƒe xɔse gale te sesĩe mahã
mevɔ̃ be ɖewohĩ satana va kplɔ mia dometɔ vevitɔ aɖewo dzoe eye míaƒe agbagbadzedzewo katã zu dzodzro
azɔ la timoteo trɔ gbɔ eye wòtsɔ dzidzɔnya sia vɛ na mí be miaƒe xɔse kple lɔlɔ̃ le aƒetɔ la me gale te sesĩe ko abe tsã ene, eye be mieɖoa ŋku míaƒe mia gbɔ vava dzi kple dzidzɔ, eye miedi vevie be yewoakpɔ mí abe ale si míawo hã míedi vevie be míakpɔ mi ene
eya ta nɔvi lɔlɔ̃awo, míaƒe dziwo kpɔ akɔfafa, le míaƒe hiãwo kple fukpekpewo me le afii, elabena míenya azɔ be miele te sesĩe nyateƒetɔe le aƒetɔ la me
míawo la, míate ŋu atsɔ fu ɖe sia ɖe zi ale si míenyae be miele te sesĩe le aƒetɔ la me
ale ke míawɔ ada akpe na mawu wòade eteƒe ɖe mia ta ɖe dzidzɔ si míekpɔ le míaƒe mawu la ŋkume le mia ta?
elabena zã kple keli la, míedoa gbe ɖa ɖe mia ta atraɖii; míebiaa mawu be wòaɖe mɔ be míagakpɔ mi, ale bena mate ŋu aɖe kuxi aɖewo siwo aganɔ fu ɖem na miaƒe xɔse la ɖa
mawu mía fofo la ŋutɔ kple míaƒe aƒetɔ yesu nagagbugbɔ mí ɖo ɖe mia gbɔ
eye aƒetɔ la nawɔe be miaƒe lɔlɔ̃ na mia nɔewo nayɔ fũ agba go abe ale si míaƒe lɔlɔ̃ na mi le la ene
esia ana be mawu mía fofo la nana be miaƒe dziwo nakpɔ ŋusẽ, anɔ dzadzɛ, kɔkɔe ale be miate ŋu ado ɖe eŋkume fɔɖiɖimanɔŋui nenye be míaƒe aƒetɔ yesu kristo trɔ gbɔ kple ame siwo katã nye etɔ
mlɔeba la, nɔviwo, míefia mi ale si wòle be mianɔ agbe be miadze mawu ŋu, eye le nyateƒe me la, miele agbe nɔm nenema
ke azɔ la míele mia biam hele ŋusẽ dom mi le aƒetɔ yesu me be miagawɔe wu gɔ̃ hã
mienya nu siwo míeɖo na mi be miawɔ la to aƒetɔ yesu ƒe ŋusẽ me
elabena enye mawu ƒe lɔlɔ̃nu be mianɔ kɔkɔe; ate ɖa xaa tso ahasiwɔwɔ gbɔ;
eye mia dometɔ ɖe sia ɖe nasrɔ̃ ale si wòaɖu eƒe ŋutilã dzi eye wòanɔ anyi kple srɔ̃a le kɔkɔenyenye kple bubu me,
ke menye kple fieŋufiẽŋui ƒe dzodzro vɔ̃wo, abe ale si trɔ̃subɔla siwo menya mawu kple eƒe mɔwo o la, wɔnɛ ene o
esia hã nye mawu ƒe lɔlɔ̃nu be, ame aɖeke magaba nɔvia, axɔ srɔ̃a le esi gbeɖegbeɖe o, elabena aƒetɔ la ahe to na mi nublanuimakpmakpɔtɔe ɖe nu vɔ̃ sia ta, abe ale si míegblɔe na mi kple ɖokuibɔbɔ va yi la ene
elabena mawu meyɔ mí be míava nye ame ƒoɖi siwo yɔ fũ kple dzodzro vɔ̃wo o, ke boŋ be míanye ame dzadzɛwo kple ame kɔkɔewo
nenye be ame aɖe gbe be yemanɔ agbe ɖe ɖoɖo siawo nu o la, menye amegbetɔwo ƒe sewo dzi dam wòle o ke boŋ mawu si na eƒe gbɔgbɔ kɔkɔe la mi la, ƒe sewo dzi dam wòle
meka ɖe edzi be magahiã be magblɔ nya tso dadavilɔlɔ̃ si dze be wòanɔ mawu ƒe amewo dome la ŋuti o; mienyae xoxo! elabena mawu ŋutɔ le nu fiam mi be mialɔ̃ mia nɔewo
le nyateƒe me, miaƒe lɔlɔ̃ na nɔvi kristotɔ siwo le makedonia la katã kpɔ ŋusẽ ŋutɔ
nɔvi lɔlɔ̃wo, togbɔ be wòle alea hã la, míele kuku ɖem na mi be miagalɔ̃ mia nɔewo ɖe dzi wu
esia nanye miaƒe didi ɖaa be, mianɔ agbe le tufafa me; miakpɔ mia ŋutɔwo ƒe dɔwo gbɔ abe ale si míegblɔ na mi va yi la ene
ne mienɔ agbe alea la, ame siwo menye kristotɔwo o la axɔ mia dzi ase eye woabu mi
kpe ɖe esia ŋuti la, miganɔ amewo ƒe asinu kpɔm be woana ga mi be miatsɔ akpɔ mia ɖokuiwo dzii o
nɔviwo, nyemedi be mianɔ numanyamanya me le ame siwo ku la ŋu alo miaxa nu abe ame bubu siwo si mɔkpɔkpɔ mele la ene o
míexɔe se bena yesu ku eye wògatsi tre eya ta míexɔe se bena mawu afɔ ame siwo dɔ alɔ̃ le yesu me la kpakple yesu
le aƒetɔ la ŋutɔ ƒe nya nu la, míele egblɔm na mi bena mí ame siwo gale agbe, ame siwo asusɔ va se ɖe aƒetɔ la ƒe vava la, mado ŋgɔ na ame siwo ku o
elabena aƒetɔ la ŋutɔ aɖi tso dziƒo ava kple gbeɖeɖe gã aɖe, kple mawudɔlagãtɔ ƒe gbe kpakple mawu ƒe kpẽɖiɖi eye ame siwo ku le kristo me la afɔ gbã
le esia megbe woakɔ mí ame siwo gale agbe le ɣemaɣi la ayi dzi kpliwo le alilĩkpowo dzi be míayi aɖado go aƒetɔ la le yame
ale míanɔ aƒetɔ la gbɔ tegbetegbe
eya ta mitsɔ nya siawo fa akɔe na mia nɔewo
ɣekaɣie nu siawo katã ava eme? nɔvi lɔlɔ̃awo, mehiã be magblɔ nya aɖeke tso ema ya ŋuti o,
elabena mienya nyuie be ame aɖeke menya ɣeyiɣi la o
aƒetɔ la ƒe azãgbe la aɖi ɖe mí abe ale si fiafitɔ vana le zã me ene
esime amewo le gbɔgblɔm be, “ŋutifafa kple dedienɔnɔ” li la, gbegblẽ ava ƒo ɖe wo dzi kpoyi abe ale si fu ɖua funɔe eye mate ŋu asi le enu o ene
ke nɔvi lɔlɔ̃awo, miawo la nu siawo mele ɣaɣla ɖe mi o, eye wo mava ɖi ɖe mi abe fiafitɔ ene, le aƒetɔ la ƒe azãgbe la o
elabena mi katã la, kekeli kple ŋkeke la ƒe viwoe mienye eye mienye viviti kple zã tɔwo o
eya ta minɔ ŋudzɔ ɖaa eye migadɔ alɔ̃ abe ame bubuwo ene o
minɔ ŋudzɔ na eƒe vava eye mianɔ mo xexi
zãmee amewo dɔa alɔ̃ eye ɣemaɣi me kee amewo mua aha
ke mina mí ame siwo nye kekeliviwo la míanɔ mo xexi, eye míatsɔ xɔse kple lɔlɔ̃ ƒe akɔtakpoxɔnu ado eye míaɖɔ ɖeɖekpɔkpɔ si míele mɔ kpɔm na la abe gakuku ene
mawu meɖo be yeatrɔ eƒe dɔmedzoe akɔ ɖe mía dzi o, ke boŋ be yeaɖe mí to míaƒe aƒetɔ yesu kristo dzi
kristo ku ɖe mía ta, ale be míele agbe alo míeku o, ne etrɔ va la míate ŋu anɔ agbe kplii tegbetegbe
eya ta mide dzi ƒo na mia nɔewo be miatu mia nɔewo ɖo abe ale si miele wɔwɔm xoxo la ene
nɔvi lɔlɔ̃awo, azɔ la míele biabiam tso mia si be miade bubu ame siwo wɔa dɔ kple vevidodo le mia dome la ŋu, ame siwo wotsɔ ɖo mia nu le aƒetɔ la me eye woxlɔ̃a nu mi
mido kɔkɔ ame siawo le lɔlɔ̃ me le woƒe dɔwɔwɔ ta
minɔ anyi le ŋutifafa me kple mia nɔewo
míele ŋusẽ dom mi, nɔvi lɔlɔ̃awo be miaxlɔ̃ nu ame siwo le kuvia wɔm, mide dzi ƒo na ame siwo le vɔvɔ̃m, mikpe ɖe ame siwo gbɔdzɔ la ŋu migbɔ dzi ɖi na ame sia ame
mikpɔ egbɔ be ame aɖeke metsɔ vɔ̃ ɖo vɔ̃ teƒe o, ke boŋ midze agbagba be ɣesiaɣi la mianyo dɔme na mia nɔewo kple ame bubu ɖe sia ɖe
dzi nedzɔ mi ɣesiaɣi
minɔ gbedodoɖa dzi madzudzɔmadzudzɔe
mida akpe le nuwo katã me elabena esiae nye mawu ƒe lɔlɔ̃nu na mi le kristo yesu me
migatsi gbɔgbɔ kɔkɔe la nu o
migado vlo nyagblɔɖiwo o
mido nu sia nu kpɔ eye milé ɖe nu si nyo la ŋu
mitsri vɔ̃ ɖe sia ɖe tɔgbi
azɔ la, mawu ŋutɔ, ame si nye ŋutifafa ƒe mawu nakɔ mia ŋuti keŋkeŋ eye wòadzra miaƒe gbɔgbɔ, luʋɔ kple ŋutilã blibo la ɖo mokakamanɔŋui le míaƒe aƒetɔ yesu kristo ƒe vavagbe la
nuteƒewɔlae nye ame si yɔ mi eya ta awɔe ade goe
nɔvi lɔlɔ̃awo, mido gbe ɖa ɖe míawo hã ta
mido gbe na nɔviawo katã kple nugbugbɔ kɔkɔe
mele eƒom ɖe mia nu le aƒetɔ la ŋkume be woaxlẽ agbalẽ sia na nɔviawo katã
míaƒe aƒetɔ yesu kristo ƒe amenuveve nanɔ anyi kpli mi
agbalẽ sia tso paulo, silvano kple timoteo gbɔ le yiyim na kristohame si le tesalonika, ame siwo le dedie le mawu mía fofo kple míaƒe aƒetɔ yesu kristo me
mawu mía fofo kple aƒetɔ yesu kristo nana eƒe yayra sɔgbɔ la mi eye wòana ŋutifafa nanɔ miaƒe dziwo kple tamesusuwo me
nɔvi lɔlɔ̃awo, akpedada na mawu ɖe mia ta menye nu dzeame ko wònye na mí o, ke boŋ míaƒe dɔ wònye be míawɔ na mawu ɖe ale si miaƒe xɔse tsi ɖe edzi nukutɔe eye miaƒe lɔlɔ̃ na mia nɔewo hã de to ŋutɔ la ta
enye dzidzɔ na mí be míaƒo adegbe tso miaƒe dzigbɔɖi kple ale si miaƒe xɔse de to le mawu me la ŋu na hame bubuwo, togbɔ be miele fukpekpe kple ɣeyiɣi sesẽwo me tom hã
esia nye ale si mawu wɔa nu to mɔ dzɔdzɔetɔ dzii la ƒe kpɔɖeŋu ɖeka ko, elabena to miaƒe fukpekpe me la ele mia dzram ɖo hena eƒe fiaɖuƒe la
eye le ɣemaɣi me ke la ele ʋɔnudɔdrɔ̃ kple tohehe dzram ɖo ɖi na ame siwo le fu wɔm mi
eya ta magblɔ na mi ame siwo le fu kpem la be, mawu ana dzudzɔ mi kple míawo nenye be aƒetɔ yesu va do kpoyi tso dziƒo le dzo ƒe aɖewo me kple eƒe mawudɔla sesẽwo
adrɔ̃ ʋɔnu ame siwo katã medi be yewoanya mawu o, kple ame siwo katã gbe ɖoɖo si wòwɔ ɖe wo ŋu be yeaɖe wo to míaƒe aƒetɔ yesu kristo dzi la wɔwɔ me gbidii
woahe to na wo le dzo mavɔ la me, eye womagakpɔ aƒetɔ la ƒe ŋkume akpɔ gbeɖe o, gawu la womakpɔ eƒe ŋutikɔkɔe ƒe ŋusẽ hã o,
ne eva be wòaxɔ kafukafu kple bubu ɖe dɔ gã si wòwɔ na ame kɔkɔewo la ta
miawo la, mianɔ ame siwo anɔ ekafum la dome elabena miexɔ mawu ƒe nya si míegblɔ na mi la dzi se
eya ta míedoa gbe ɖa ɖe mia ta ɖaa be míaƒe mawu la nawɔ mi vi siwo ƒomevi wòdi be woanɔ ye si lae, eye agawɔ mi mianyo ade ale si miedi la nu! mlɔeba la atsɔ eƒe ŋusẽ axe fe na mi ɖe miaƒe xɔse ta
ekema ame sia ame anɔ aƒetɔ yesu kristo ƒe ŋkɔ kafum ɖe nu nyui siwo do go tso mia me wokpɔ la ta; eye miaƒe ŋutikɔkɔe gãtɔ kekeake enye be miava nye etɔ
míaƒe mawu kple aƒetɔ yesu kristo ƒe nublanuikpɔkpɔ sɔgbɔ la ana esiawo katã ava eme na mi
le míaƒe aƒetɔ yesu kristo ƒe vava kple ale si míaƒo ƒu ɖe egbɔ ŋuti la, míele biabiam tso mia si, nɔviwo, be
miagana woatɔtɔ miaƒe susuwo bɔbɔe alo ado dzikatsoameƒo na mi kple nyagblɔɖiwo, nutsotsowo alo kple agbalẽ aɖe si wogblɔ be etso mía gbɔ si le gbɔgblɔm be aƒetɔ la ƒe vavagbe la va yi xoxo o
migana woatɔtɔ miaƒe susuwo eye woable mi o; migaxɔ nu sia nu si wogblɔ la dzi se o
elabena ŋkeke ma mava o, va se ɖe esime aglãdzedze ava, eye woaɖe ame sedzimawɔla la ɖe go, ame si woɖo ɖi na tsɔtsrɔ̃
atsi tsitre ɖe mawu bubuwo ŋu eye ayi aɖagbã nu siwo katã amewo subɔna la kple afi si wosubɔa wo le la gudugudu
ayi aɖanɔ mawu ƒe gbedoxɔ me abe mawu ene eye wòable amewo be yee nye mawu
mieɖo ŋku edzi be megblɔ nya siawo na mi esi menɔ mia gbɔ oa?
eye mienya xoxo nu si le mɔ xem na eƒe afi sia vava; elabena ne eƒe ɣeyiɣi mede o la, mava o
ke nu si ŋutsu aglãdzela kple dzomavɔ me vi sia awɔ ne eva la, le edzi yim xoxo gake eya ŋutɔ mava o va se ɖe esime ame si le mɔ xem nɛ la do ɖa le mɔ me nɛ hafi
ekema ŋutsu vɔ̃ɖi sia ava do eye aƒetɔ yesu atsɔ eƒe ya si wògbɔna to eƒe nu me la afiãe; eye ne etrɔ va la, atsrɔ̃ ŋutsu sia ɖa le anyigba dzi
ŋutsu nu vɔ̃ wɔla sia ava kple satana ƒe ŋusẽ eye satana awɔ eŋutidɔ atsɔ wɔ dzesi kple nukunu gã geɖewo, atsɔ aflu amewoe
ado lã amesiwo katã yina ɖe dzomavɔ la me elabena wogbe nyateƒe la xɔxɔ; wogbe be yewomaxɔ nyateƒe la ase, alɔ̃e be wòaɖe wo o,
eya ta mawu ɖe mɔ na wo be woaxɔ alakpa siawo katã dzi ase kple woƒe dzi blibo
eye woadrɔ̃ ʋɔnu wo katã pɛpɛpɛ be woxɔ alakpa dzi se, gbe nu le nyateƒe la gbɔ eye wokpɔ dzidzɔ le woƒe nu vɔ̃wo me
ke ele be míada akpe na mawu ɖaa ɖe mia ta, mi mía nɔvi siwo aƒetɔ la lɔ̃, elabena mawu ɖoe tso blema ke be yeana miakpɔ ɖeɖe, aklɔ mia ŋuti to gbɔgbɔ kɔkɔe la ƒe dɔwɔwɔ kple miaƒe nyateƒe la dzixɔxɔse me
mawu gblɔ nyanyui la na mi to mía dzi
eye to mía dzi wòyɔ mi be miakpɔ gome le míaƒe aƒetɔ yesu kristo ƒe ŋutikɔkɔe la me
nɔvi lɔlɔ̃wo, nu siwo katã le susu me na mi eya ta minɔ te sesĩe eye mialé nyataƒe la me ɖe asi sesĩe, nyateƒe siwo míefia mi esi míenɔ mia gbɔ kple esiwo míeŋlɔ ɖo ɖe mi le míaƒe agbalẽwo me na mi
míaƒe aƒetɔ yesu kristo ŋutɔ kple mawu mía fofo, ame si lɔ̃ mí eye to eƒe amenuveve me la, wòna dzideƒo mavɔ kple mɔkpɔkpɔ nyui mí la,
nade dzi ƒo na mi eye wòado ŋusẽ mi le dɔ nyui ɖe sia ɖe wɔwɔ kple nya nyui ɖe sia ɖe gbɔgblɔ me
mido gbe ɖa ɖe mía ta
mlɔeba la, nɔvi lɔlɔ̃tɔwo, esi mele agbalẽ sia nu wum la, mabia tso mia si be miado gbe ɖa ɖe mía ta
mido gbe ɖa gbã be aƒetɔ la ƒe nya la nakaka ɖe afi sia afi kaba eye wòakpɔ dziɖuɖu le afi sia afi si wòkaka ɖo, ale be wòaɖe ame geɖewo abe ale si wòdzɔe esi míeva mia gbɔ la ene
mido gbe ɖa hã be míado go le ame vɔ̃ɖiwo ƒe asi me, elabena menye ame sia amee lɔ̃ aƒetɔ la o
aƒetɔ la, nuteƒewɔla wònye; eya ta ado ŋusẽ mi eye wòakpɔ mia ta tso satana ƒe fuwɔame ɖe sia ɖe me
míeka ɖe edzi le aƒetɔ la me bena miele nu siwo míefia mi la dzi wɔm eye menye zi ɖeka ko o ke boŋ ɣesiaɣi
aƒetɔ la nawɔe be miaƒe nugɔmesese tso mawu ƒe lɔlɔ̃ ŋuti la nanɔ to dem ɖe edzi wu ɣesiaɣi
nɔvi lɔlɔ̃awo, míele se sia dem na mi le míaƒe aƒetɔ yesu kristo ƒe ŋkɔ me be
migade ha kple nɔvi si nɔa anyi kuviatɔe gbe sia gbe eye mewɔa dɔ aɖeke abe ale si míefia mi be miawɔ la ene o
elabena miawo ŋutɔ mienya ale si wòle be miadze míaƒe kpɔɖeŋu yomee
esi míenɔ mia dome la, míenɔ anyi kuviatɔe
alo ɖu ame aɖe ƒe nu femaxee o, ke boŋ míewɔ dɔ zã kple keli
míedze agbagba, ku kutri be míaganye agba na mia dometɔ aɖeke o
míewɔ esia menye esi míate ŋu abia kpekpeɖeŋu ma tɔgbi mi ta o ke boŋ be míatsɔ mía ɖokuiwo aɖo kpɔɖeŋui na mi be miadze eyome
elabena esi míenɔ mia gbɔ gɔ̃ hã la, míede se sia na mi be, “ame si medi be yeawɔ dɔ o la, megaɖu nu hã o
”
gake míesena be mia dometɔ aɖewo le kuvia wɔm, wogbe be yewomawɔ dɔ aɖeke o, eye wogblẽa woƒe ɣeyiɣi le ameŋunyagbɔgblɔ me
míele kuku ɖem na nenem me mawo katã eye míele gbe ɖem na wo hã le aƒetɔ yesu kristo ƒe ŋkɔ me be, woadze kɔ anyi awɔ dɔ atsɔ kpɔ wo ɖokuiwo dzii
hena nɔvi lɔlɔ̃ mamlɛawo la, mele nu xlɔ̃m mi be ɖeɖi megate mia ŋuti le nu nyui wɔwɔ me o
nenye be ame aɖe gbe be yemawɔ ɖe nu siwo míegblɔ ɖe agbalẽ sia me dzi o la, milé ŋku ɖe eŋuti eye migade ha kplii o, ale be ŋu nakpee
ke migabui be enye miaƒe futɔ o; ke boŋ miƒo nu nɛ abe nɔvi si hiã nuxɔxlɔ̃ ene
ŋutifafa ƒe aƒetɔ la ŋutɔ nana eƒe ŋutifafa mi ɣesiaɣi le nu sia nu me
aƒetɔ la nanɔ anyi kpli mi katã
azɔ esia nye, nye ŋutɔ nye gbedoname si mele ŋɔŋlɔm kple nye ŋutɔ nye asi, abe ale si mewɔnɛ le nye agbalẽwo katã ƒe nuwuwu la ene; be wòanye kpeɖodzi na mi be agbalẽ la tso nye ŋutɔ gbɔnye
esia nye nye ŋutɔ nye asinuŋɔŋlɔ
míaƒe aƒetɔ yesu kristo ƒe yayra nanɔ mi katã mia dzi
nye paulo, ame si nye kristo yesu ƒe apostolo to mawu, mía đela, ƒe gbeɖeɖe kple kristo yesu, míaƒe mɔkpɔkpɔ dzi la,
na timoteo, vinye vavã le xɔse la me
amenuveve, nublanuikpɔkpɔ kple ŋutifafa si tso mawu, fofo la kple kristo yesu, míaƒe aƒetɔ, gbɔ la, nanɔ anyi kpli wò
abe ale si meƒoe ɖe nuwò hafi dzo yi makedonia ene la, tsi efeso eye nãɖo asi ŋutsu aɖewo, ame siwo le nudada fiam la dzi be womagafia nenem nuwo o
tɔ te wo be womagagblẽ woƒe ɣeyiɣiwo ɖe gliwo kple dzɔdzɔmenyatotowo ŋu o
elabena nu siawo hea nyahehe dzodzrowo vanɛ ɖe mawu ƒe dɔwɔwɔ si xɔse hena vanɛ la teƒe
nu si metsi dzi na vevie nye be kristotɔ siwo katã le afi ma la nayɔ fũu kple lɔlɔ̃ si tso dzi vavãwo me, eye be woƒe susuwo me nadza eye woasẽ ŋu le xɔse me
nufiala siawo da ƒu le nu siawo nyanya me eye wogblẽa woƒe ɣeyiɣi nɔa nya hem eye wonɔa nya maɖinyawo gblɔm
wodi be yewoaxɔ ŋkɔ abe mose ƒe sefiala gãwo ene, evɔ woawo ŋutɔ menya naneke gobii tso mose ƒe seawo kple nu si wofia mí la ŋu hafi o
se mawo nyo, zi ale si wowɔ wo ŋutidɔ abe ale si mawu ɖoe la ene
míenyae hã be menye ame nyuiwoe wowɔ se la na o, ke boŋ sedzidalawo kple aglãdzelawo, mawumavɔ̃lawo kple nu vɔ̃ wɔlawo, ame makɔmakɔwo kple mawumasubɔlawoe wowɔ se la na, ame siwo wua wo fofowo kple dadawo, na hlɔ̃dolawo
na ahasiwɔlawo kple nu tovo wɔlawo, amesitsalawo kple aʋatsokalawo kple atam dzodzro kalawo kpakple nu sia nu si tsi tre ɖe nufiafia vavãtɔ
si xɔ ɖe mawu yayratɔ la ƒe ŋutikɔkɔe nyanyui si wòtsɔ nam la dzi ŋuti
medaa akpe geɖe na kristo yesu míaƒe aƒetɔ la be wòtia nye hã abe eƒe dɔlawo dometɔ ɖeka ene, eye wòna ŋusẽm be manye nuteƒewɔla nɛ,
togbɔ be meɖu fewu le kristo ƒe ŋkɔ ŋuti kpɔ gɔ̃ hã
meti eƒe amewo ƒe agbe yome, eye mewɔ nu vevi wo le mɔ ɖe sia ɖe si dzi mate ŋui la nu
ke mawu kpɔ nublanui nam elabena nyemenya nu si wɔm menɔ la o, elabena ɣemaɣi la, nyemenya kristo o
o, míaƒe aƒetɔ la ƒe dɔme nyo loo, elabena efiam ale si wòle be maxɔ edzi asee eye be kristo yesu ƒe lɔlɔ̃ nayɔ menye fũu
esia nye nyateƒenya si wòle be woaɖo toe axɔe ase keŋ be, kristo yesu va xexeame nu vɔ̃ wɔlawo ɖe ge, ame siwo dome menye gãtɔ le
ke mawu kpɔ nublanui nam ale be kristo yesu ate ŋu awɔ ŋutinyedɔ abe kpɔɖeŋu ene be woatsɔ afia ame sia ame ale si wòte ŋu gbɔa dzi ɖi na nu vɔ̃ wɔla gãtɔ kekeake gɔ̃ hã ale be woawo hã nanyae be, woate ŋu akpɔ agbe mavɔ
ŋutikɔkɔe kple bubu woana mawu tso mavɔ me yi ɖe mavɔ me
eyae nye fia tso blema ke, mawu makumakua si womekpɔna o, eye wòyɔ fũu kple nunya
eya ɖeka koe nye mawu
amen
azɔ vinye, timoteo, esia nye nye sedede na wò
wɔ aƒetɔ la ƒe aʋawo nyuie, abe ale si wogblɔ na wò to eƒe nyagblɔɖilawo dzi la ene
lé wò xɔse si le kristo me la ɖe asi sesĩe eye ɣesiaɣi la wò dzitsinya nanɔ dzadzɛ eye nãwɔ nu si nènya be enyo la ko
elabena ame aɖewo gbe toɖoɖo woƒe dzitsinya eye wowɔ nu si wonya nyuie be mele be woawɔ o
ale mewɔ nuku be esi wogbe mawu nenema la wobu woƒe xɔse si le yesu kristo me la o
himenaio kple aleksandro wonye nu sia wɔlawo ƒe kpɔɖeŋuwo
eva nɔ nam be matsɔ wo de asi na satana be wòahe to na wo va se ɖe esime woanyae be menyo be woaƒo ɖi kristo ƒe ŋkɔ o
eya ta mele nu xlɔ̃m be do ŋgɔ na nu sia nu la, woawɔ kukuɖeɖewo, gbedodoɖawo, nyaxɔɖeakɔwo kple akpedada ɖe amewo katã ta
ɖe fiawo kple dziɖulawo katã ta be míanɔ anyi le ŋutifafa kple agbe ƒe dziɖeɖi me le mawuvɔvɔ̃ kple kɔkɔenyenye katã me
esia nyo eye wòdze aƒetɔ la ŋu
edi vevie bena ame sia ame nakpɔ ɖeɖe eye woase nyateƒe sia gɔme be
yesu kristo ame si va xexeame abe amegbetɔ ene la, koe va dzra mawu kple amegbetɔwo dome ɖo
ewɔ esia esi wotsɔ eƒe agbe na ɖe amewo katã ta
esia nye gbedeasi si mawu tsɔ na xexeame le ɣeyiɣi nyuitɔ dzi
enye nyateƒe matrɔmatrɔ be wotiam be manye mawu ƒe apostolo kple nyanyuidɔgbedela si agblɔ nyateƒe sia na dzimaxɔsetɔwo; afia wo mawu ƒe ɖoɖo na amewo be woakpɔ ɖeɖe to xɔse me
eya ta medi be ŋutsuwo le afi sia afi nado woƒe asi kɔkɔewo ɖe dzi na mawu ado gbe ɖa, elabena wovo tso nu vɔ̃, dziku kple fuléle si me
nenema ke medi be nyɔnuwo nado awu ɖe nɔnɔme nyui me, le dzadzenyenye kple nu dzeame wɔwɔ me, menye le atsyɔ̃ɖoɖo vivivo kple ɖa ŋɔŋɔe ƒoƒo, sikanuwo kple dzonu xɔasiwo dodo kpakple avɔ xɔasiwo tata me o,
ke boŋ kple nu nyui wɔwɔ si dze nyɔnu siwo ʋu eme be yewonye mawusubɔlawo
ele na nyɔnu be wòasrɔ̃ toɖoɖo le ɖoɖoezizi kple ɖokuibɔbɔ katã me
nyemeɖe mɔ na nyɔnu be wòafia nu alo aɖu amegã ɖe ŋutsu dzi o, ke boŋ nezi ɖoɖoe
nu ka ta? elabena mawu wɔ adam gbã hafi va wɔ eva
eye menye adam satana ble o, ke boŋ evae eye to esia me nu vɔ̃ va
eya ta mawu na be nyɔnuwo nekpe fu ase veve le woƒe vidzidzi me, ke aɖe woƒe luʋɔwo ne woxɔ edzi se, eye wonɔ agbe nyui le lɔlɔ̃ vavã me
enye nyateƒenya be ne ame aɖe di be yeawɔ hamedzikpɔla ƒe dɔ la, etia dɔ nyuitɔ
azɔ la, ele na hamedzikpɔla be, wòanye mokakamanɔŋutɔ, nyɔnu ɖeka ko srɔ̃, ame si fa tu, ɖokuidziɖula, ame si ŋu bubu le, amedzrowɔla, ame si nya nufiafia
menye aha tsu nola o, menye ame si wɔa nu gbodogbodo o ke boŋ ewɔa nu le bɔbɔenyenye me, menye dzrewɔla alo galɔ̃la o
ele vevie be wòanye ame si kpɔa eƒe aƒe dzi nyuie eye vi ɖotowo le esi
elabena ne ŋutsu aɖe mate ŋu akpɔ eƒe aƒe sue la dzi be woanɔ agbe nyui o la, ale ke wòawɔ akpɔ mawu ƒe hame dzi?
mele be wòanye ame si ƒe dzimetrɔɣi medidi o, elabena ne menye nenema o la, dada ayɔ eya amea me eye wòadze anyi le ʋɔnudɔdrɔ̃ si va satana dzi la te
ele na hamedzikpɔla be wòakpɔ ɖaseɖiɖi nyui tso hamea godotɔwo hã gbɔ ale be mage adze vlododo kple satana ƒe mɔ me o
nenema kee wòle na subɔlawo hã be woanye ame siwo ŋu bubu le kple nyateƒetɔwo, menye aha tsu nolawo kple ame siwo tia viɖe ƒoɖiwo yome o
ele na wo be woalé xɔse la ƒe nyateƒe detowo me ɖe asi kple dzitsinya nyui
ele be woado wo akpɔ gbã eye ne naneke meku ɖe wo ŋu o la, woaɖe mɔ woawɔ subɔla ƒe dɔ
ele na wo srɔ̃nyɔnuwo be woanye ame ɖɔŋuɖowo, ke menye aha tsu nolawo kple ameŋunyagblɔlawo o, ke boŋ woawɔ nuteƒe le nu sia nu me
subɔlawo nanye srɔ̃ ɖeka tɔwo eye dzidzɔ kple toɖoɖo nanɔ woƒe aƒewo me
kpeɖeŋutɔ siwo wɔ dɔ nyuie la, woƒe fetu anye be amewo aɖo bubu na wo eye woawo ŋutɔ ƒe dzideƒo kple xɔse le aƒetɔ la me hã atsi ɖe edzi
togbɔ be mele mɔ kpɔm be mava mia gbɔ kpuie hã la, mele nu siawo ŋlɔm na mi,
ale be ne nye vava he ɖe megbe hã la miate ŋu anya ame siwo tɔgbi miatia be woanye mawu gbagbe la ƒe hanunɔlawo, hame si lé mawu ƒe nyateƒe la me ɖe asi sesĩe
enye nyateƒe be mawumegbenɔnɔ mele bɔbɔe o
gake ele bɔbɔe le kristo ta, ame si va anyigba dzi abe ame ene
điƒoƒo aɖeke menɔ eŋuti o eye wòdza le eƒe gbɔgbɔ me
mawudɔlawo subɔe eye wogblɔ mawunya tso eŋuti le dukɔwo dome
amewo xɔe le afi sia afi si wòyi eye wogaxɔe ɖe eƒe ŋutikɔkɔe me le dziƒo
gbɔgbɔ kɔkɔe la gblɔe na mi kɔtee bena le ŋkeke mamlɛawo me la, ame aɖewo le hamea me atrɔ le kristo yome adze nufiala siwo ƒe susuwo me gbɔgbɔ vɔ̃wo yɔ la yome kple dzo
nufiala siawo aɖo mo ta, ada alakpa eye woadae enuenu ale gbegbe be woƒe dzitsinya magaɖe fu na wo gɔ̃ hã o
woagblɔ be menyo be woaɖe srɔ̃ o, eye menyo hã be woaɖu nanewo o, evɔ wònye mawue tsɔ nu siawo na kristotɔ siwo li ke la be woakpɔ dzidzɔ le wo ŋuti eye woada akpe ɖe wo ta hafi
elabena nu sia nu si mawu wɔ la nyo, eye miate ŋu aɖui kple dzidzɔ nenye be mieda akpe ɖe eta,
eye miebia tso mawu si be wòayrae, elabena mawu ƒe nya kple gbedodoɖa awɔe kɔkɔe
nẽ eɖe nu siawo me na ame bubuwo la anɔ wò dɔdeasi wɔm abe osɔfo nuteƒewɔla, si le xɔse kple nufiafia dzɔdzɔetɔ si nesrɔ̃ la ŋuti dɔ wɔm la ene
megagblẽ wò ɣeyiɣi anɔ nya hem tso susu manyatanuwo kple movinyawo kpakple gli dzodzrowo ŋuti o
ke boŋ zã wò ɣeyiɣiwo kple wò ŋusẽ natsɔ atu ɖokuiwò ɖoe le gbɔgbɔ me
ame ɖokui tutuɖo le ŋutilã me nyo gake tutuɖo le gbɔgbɔ me le vevie wu, elabena enye atike na nu sia nu si nãwɔ
eya ta tu ɖokuiwò ɖo le gbɔgbɔ me eye nadze agbagba be yeanye kristotɔ nyui wu, elabena eyae ava kpe ɖe ŋuwò
menye fifia le agbe sia me ko o, ke boŋ le agbe si ava va la me hã
esia nye nyateƒe eye wòdze be woaxɔe ase blibo
eye le esia tae míewɔ dɔ heʋli vevie be míatsɔ míaƒe mɔkpɔkpɔ ade mawu gbagbe la me, ame si nye amewo katã ƒe đela, vevietɔ ame siwo xɔ se
fia nu siawo eye naka ɖe edzi be ame sia ame srɔ̃ wo nyuie
mègana ame aɖeke nabu wò ame gblɔe le wò ɖekakpuinyenye ta o
ke boŋ nye kpɔɖeŋu nyuitɔ na wo
na woadze nu si nèfiana kple agbe si nènɔna la yome
na wò lɔlɔ̃, wò xɔse, kple wò susu dzadzɛwo nanye kpɔɖeŋu na wo
va se ɖe esime mava mia gbɔ la, xlẽ ŋɔŋlɔ kɔkɔe la na hame la eye naɖe eme na wo; gblɔ mawu ƒe nya la ɣesiaɣi
kpɔ egbɔ be nèwɔ amenuvenunana siwo mawu na wò to eƒe nyagblɔɖilawo dzi esi hamemegãwo da asi ɖe dziwò la ŋutidɔ nyuie
wɔ nunana siawo ŋutidɔ nyuie
tsɔ ɖokuiwò ƒo ɖe wò dɔwɔwɔwo me ale be ame sia ame nate ŋu akpɔ wò tsitsiɖedzi kple ŋgɔgbeyiyi adze sii
lé ŋku ɖe nu siwo katã nesusuna kple nu siwo katã newɔna la ŋuti nyuie
lé nu si nyo eye wòle eteƒe la me ko ɖe asi eye mawu ayra wò eye wòawɔ ŋuwòdɔ le kpekpeɖeŋunana ame bubuwo me
mègaƒo nu na me tsitsi aɖeke kple ada o, ke boŋ ƒo nu nɛ bubutɔe, abe wò ŋutɔ fofowòe nèle nu ƒom na ene
ƒo nu na ɖekakpuiawo abe ale si nãƒo nu na nɔviwò ŋutsu lɔlɔ̃awo ene
tsɔ nyɔnu tsitsiwo abe dawòwo ene eye ɖetugbiwo abe nɔviwò nyɔnuwo ene, eye susu dzadzɛwo ko nanɔ wò ta me ɖe wo ŋu
nenye be ahosiwo mekpɔ ame aɖeke woakpɔ wo dzi o la, ekema hamea natsɔe ɖo eɖokui dzi atsɔ lɔlɔ̃ akpɔ wo dzii
ke ne viwo alo mamayɔviwo le wo si la, ekema ele be woawo nakpɔ wo dzi elabena ele be dɔmenyowɔwɔ nadze egɔme tso aƒe me, eya ta ele be woakpe ɖe wo dzila siwo le hiã me la ŋuti
esia nye nane si dzea mawu ŋu ŋutɔŋutɔ
hame la nèkpɔ ahosi dahe siwo tsi akogo le xexeame la dzi nenye be wole mawu sinu kpɔm be wòakpe ɖe yewo ŋuti, eye wole gbe dom ɖa atraɖii,
ke menye ne wogblẽa woƒe ɣeyiɣi nɔa tsatsam nɔa ameŋunya gblɔm, nɔa ŋutilãmedzidzɔ ko dim eye wogblẽa nu le woƒe luʋɔ ŋuti o
esia nanye miaƒe hame la ƒe ɖoɖo ale be kristotɔwo nanya eye woawɔ nu si dze
ke ame si makpe ɖe eya ŋutɔ ƒe ƒometɔ siwo le hiã me, vevietɔ esiwo le eya ŋutɔ ƒe aƒe me ŋuti o la, mekpɔ mɔ be wòayɔ eɖokui be kristotɔ o
trɔ̃subɔla gɔ̃ hã nyo wu ame sia tɔgbi
womatsɔ ahosi aɖeke ƒe ŋkɔ ade ahosiwo dome o negbe exɔ ƒe blaade kple edzivɔ eye wònye ame si nɔ srɔ̃a gbɔ le nyateƒetoto me
ele be wòakpɔ ɖaseɖiɖi nyui le amewo katã gbɔ le eƒe dɔ nyui wɔwɔ me le kpɔɖeŋu me ame si hea viawo nyuie, lɔ̃a amedzrowɔwɔ, klɔa ame kɔkɔewo ƒe afɔwo, kpena ɖe ame siwo ɖo xaxa me la ŋu eye wòƒoa eɖokui ɖe dɔ nyui sia dɔ nyui wɔwɔ me
mele be woaxɔ ahosi siwo metsi o la ɖe dɔ tɔxɛ wɔla siawo dome o elabena le ɣeyiɣi kpui aɖe megbe la woada le adzɔgbe si woɖe na kristo la dzi eye woagaɖe srɔ̃
ale woadze na tohehe elabena woda le woƒe ŋugbedodo adzɔgbeɖeɖe la dzi
hekpe ɖe esia ŋuti la, ele eme be woava zu ame ɖɔewo eye woagblẽ woƒe ɣeyiɣi anɔ ameŋunya gblɔm tso aƒe si me yi ekemɛ me, anɔ nu dem ame bubuwo ƒe nya me
eya ta mesusu be enyo na ahosi siwo metsi o la be woagaɖe srɔ̃, adzi viwo, eye woakpɔ woawo ŋutɔ ƒe aƒe dzi
ekema ame aɖeke mate ŋu agblɔ nya aɖeke ɖe wo ŋuti o
elabena mevɔ̃ be wo dometɔ aɖewo do le hamea me, eye satana kplɔ wo tra mɔe xoxo
na magaɖo ŋku edzi na wò ake be ele na ahosiwo ƒe ƒometɔwo be woakpɔ wo dzi, eye mele be woaɖe asi le dɔ sia wɔwɔ ŋuti na hamea o
ekema hamea ate ŋu atsɔ ga si le esi la akpɔ ahosi amemanɔsitɔwo dzii
hamedzikpɔla siwo wɔa hadɔ nyuie la, dze na bubuteƒe eve, vevietɔ esiwo kua kutri le mawunyagbɔgblɔ kple efiafia me,
elabena woŋlɔ ɖe mawunya me be, “mègabla nu na nyitsu ne ele mɔlu tugum o
” wogagblɔ le teƒe bubu hã be, “dɔwɔla dze na eƒe fetu
”
ne wotsɔ nya ɖe hamedzikpɔla aɖe ŋu la, mègawɔ nya la ŋudɔ o, negbe le ɖasefo eve alo etɔ̃ ƒe nya nu ko
woaka mo na nu vɔ̃ wɔlawo le hame bliboa ŋkume be wòanye kpɔɖeŋu na ame bubuwo
mele se dem na wò moveviɖotɔe le mawu kple aƒetɔ yesu kristo kpakple mawudɔla kɔkɔeawo katã ƒe ŋkume, be nãwɔ nu sia ne hamemegã la nye xɔ̃wò vevi loo alo menye xɔ̃wò o
ele be woatsɔ dzidzenu ɖeka ma ko na ame sia ame
mègatsi dzi klokloklo le hamemegãtiatia me o
wò ŋku abu le eƒe nu vɔ̃wo dzi eye wòawɔ abe ɖe nède eƒe nu vɔ̃wo dzi ene
kpɔ nyuie be wò ŋutɔ nate ɖa xaa tso nu vɔ̃ ɖe sia ɖe ƒomevi gbɔ
ke hã la, esia mefia be nãtsri wain keŋkeŋ o
ele be nano sue aɖe ɣeaɖewoɣi abe atike ene ɖe wò dɔmeɖu la ta elabena edzea dɔ kabakaba
đo ŋku edzi be ŋutsu aɖewo alo hamemegã aɖewo gɔ̃ hã, le nu vɔ̃ gbe nɔm eye esia le nyanya na ame sia ame
le nu siawo me la, ate ŋu awɔ nane tso eŋuti
ke le go bubuwo me la, ʋɔnudrɔ̃gbe la koe ate ŋu aɖe nyateƒe dziŋɔ la ɖe go
nenema ke, ame sia ame nya ale si hamemegã aɖewo wɔ dɔ nyuie, gake ɣeaɖewoɣi la womenya woƒe dɔ nyui wɔwɔwo o, va se ɖe ɣeyiɣi didi aɖewo megbe hafi
kluvi siwo nye kristotɔwo la nawɔ dɔ na woƒe aƒetɔwo kple ŋusẽ eye woabu wo; mègana woagblɔ tso kristo ƒe hadɔwɔlawo ŋuti be wonye kuviatɔwo o
mègana mawu ƒe ŋkɔ alo eƒe nufiafia nazu alɔmeɖenu le nu sia ta o
ne woƒe aƒetɔ nye kristotɔ la, esia menye mɔnukpɔkpɔ be woawɔ alɔgblɔdɔ le woƒe dɔwɔnawo ŋuti o; ke boŋ ele be woagawɔ dɔ ɖe edzi wu elabena wole kpekpeɖeŋu nam wo nɔvi kristotɔ kple woƒe ŋusẽ
timoteo, fia nyateƒenya siawo eye nãdo ŋusẽ ame sia ame be woawɔ ɖe wo dzi
ame aɖewo asẽ nu agblɔ be nya siawo mele eme o, gake wonye nufiafia dzɔdzɔe si de blibo, wonye esiwo kristo ŋutɔ fia eye wonye mawumegbenɔnɔ ƒe gɔmeɖokpe
ame si agblɔ nya aɖe si ato vovo tso esia gbɔ la, ame ma nye dadala kple movitɔ
elabena ele gɔmeɖeɖe bubu tsɔm na kristo ƒe nyawo eye wòle nyahehe siwo awu nu le ŋuʋaʋã kple dziku me la hem vɛ
esia ƒe metsonuwo koe anye megbeŋkɔyɔyɔ na amewo, nyatsɔtsɔ ɖe ame ŋu, kple nu vɔ̃ɖi susu ɖe ame nɔewo ŋuti
nyahela siawo, esiwo ƒe susuwo nu vɔ̃ bla goŋgoŋ la, menya ale si woagblɔ nyateƒe lae o
le woawo gbɔ la, agbenya la gbɔgblɔ nye gakpɔmɔnu ko
eya ta mite ɖa xaa tso wo gbɔ
ke mawuvɔvɔ̃ kple ŋudzedzekpɔkpɔ nye viɖe gã,
elabena míetsɔ naneke va xexe sia me o eye edze ƒãa be míatsɔ naneke hã adzoe o
ke ne nuɖuɖu kple nudodowo le mía si la, mina woadze mía ŋu
ame siwo dina be yewoazu hotsuitɔwo la, gena ɖe tetekpɔ kple mɔtetre kpakple movidzɔdzɔ kple didi vɔ̃wo me, esiwo kplɔa amewo yina ɖe gbegblẽ kple tsɔtsrɔ̃ me
nu tovo wɔwɔwo katã ƒe dzɔtsoƒee nye galɔlɔ̃, ame siwo tsi dzi ɖe gakpɔkpɔ ŋu la, trana tso xɔse la gbɔ eye wotsɔa veve geɖe ŋɔa wo ɖokuiwoe flofloflo
ke wò, mawu ƒe ame, si le nu siawo katã nu eye nati dzɔdzɔenyenye, mawuvɔvɔ̃, xɔse, lɔlɔ̃, tenɔnɔ kple bɔbɔenyenye yome
ʋli xɔse ƒe ʋiʋli nyui la, lé agbe mavɔ si woyɔ wò na esi nèʋu emeʋuʋu nyui le ɖasefo geɖewo ƒe ŋkume la me ɖe asi sesĩe
mele didim tso asiwò le mawu si na agbe amewo katã kple kristo yesu si ɖi ɖase dzideƒotɔe le pontio pilato gbɔ la ƒe ŋkume be,
nãwɔ nu siwo katã wògblɔ na wò be nãwɔ la, ale be tso fifia dzi va se ɖe esime míaƒe aƒetɔ yesu kristo natrɔ ava la, ame aɖeke makpɔ kpɔtsɔtsɔ le ŋutiwò o
elabena ne ɣeyiɣia ɖo la, mawu yayratɔ, fiawo dzi fia, aƒetɔwo dzi aƒetɔ, si koe nye mawu ŋusẽkatãtɔ la, aɖe kristo afia tso dziƒo
mawu sia ɖeka hɔ̃ koe mate ŋu aku o; keklẽ gã dziŋɔ aɖe ƒo xlãe ale gbegbe be amegbetɔ aɖeke mate ŋu ate ɖe eŋuti o
amegbetɔ aɖeke mekpɔe kpɔ o eye makpɔe akpɔ hã o
eya tɔ nanye bubu kple ŋusẽ kpakple dziɖuɖu tso mavɔ me yi ɖe mavɔ me
amen
gblɔ na kesinɔtɔwo katã be womegada wo ɖokuiwo eye woaɖo ŋu ɖe woƒe ga si nu ava yi kpuie la ŋuti o; ke boŋ woƒe dada kple ŋuɖoɖo nanɔ mawu gbagbe si naa nu siwo katã míehiã na míaƒe dzidzɔkpɔkpɔ la mí fũu ɖeɖe ko ŋu
gblɔ na wo be woawɔ woƒe ga ŋutidɔ le dɔ nyui wɔwɔ me
ele be woazu kesinɔtɔwo le dɔ nyui wɔwɔ me eye woana nu hiãtɔwo faa kple dzidzɔ eye woanɔ klalo ɣesiaɣi be woama nu sia nu si mawu tsɔ na wo la kple ame bubuwo
to esia wɔwɔ me la, woanɔ kesinɔnu vavãwo ƒom ƒu ɖe dziƒo na wo ɖokuiwo
eya koe nye agbe mavɔ ƒe nu si wodzrana ɖo eye megblẽna o! ekema woanɔ kristotɔ ƒe agbe si ɖea vi la, le anyigba dzi afi sia hã
o, timoteo, mègado kpo nu siwo mawu tsɔ de asiwò la wɔwɔ o
mègahe nya manyatanu kple ame siwo dana be yewonya nu evɔ womenyae o la o
ame siawo bu nu vevitɔ kekeake le agbe me
womenya mawu o
amenuveve nanɔ anyi kpli wò
agbalẽ sia tso nye paulo, yesu kristo ƒe apostolo ame si mawu ɖo ɖa be wòaɖe gbeƒã agbe mavɔ si ŋugbe wòdo to yesu kristo dzixɔse me na amewo katã la gbɔ
na timoteo, vinye lɔlɔ̃a
mawu, fofo la, kple yesu kristo, míaƒe aƒetɔ nana eƒe amenuveve, nublanuikpɔkpɔ kple ŋutifafa wò
timoteo, medaa akpe na mawu ɖe tawò
medoa gbe ɖa ɖe tawò gbe sia gbe
meɖea kuku na mawu zi geɖe le zãwo me be wòakɔ yayra geɖewo ɖe dziwò
eyae nye fofonyewo ƒe mawu kple nye mawu eye nye taɖodzinu le agbe sia me koe nye madze eŋu
mele didim vevie be magakpɔ wò
dzi adzɔm ŋutɔ elabena meɖoa ŋku ale si nèfa avi vevie esime míenɔ kaklãm ɖa tso mía nɔewo gbɔ la dzi
menya ale si nèɖoa ŋu ɖe aƒetɔ la ŋu abe dawò enuike kple mamawò loide ke ene
meka ɖe edzi be ègale ŋu ɖom ɖe aƒetɔ la ŋu kokoko abe tsã ene
le esia ta mele ŋku ɖom edzi na wò be nade dzo mawu ƒe nunana si ge ɖe me wò to nye asidada ɖe dziwò me la me,
elabena mawu mena vɔvɔ̃ gbɔgbɔ mí o, ke boŋ ŋusẽ kple lɔlɔ̃ kpakple ɖokuidziɖuɖu ƒe gbɔgbɔe wòna mí
ne ãde dzo ŋusẽ si le mewò me la, mãvɔ̃ ɣeaɖekeɣi na gbeƒãɖeɖe aƒetɔ la na ame bubuwo, alo ana woanya be xɔ̃wò menye, togbɔ be mele gaxɔ me le afii le kristo ta hã o
anɔ klalo be yeakpe fu kplim le aƒetɔ la ta, elabena aƒetɔ la ana ŋusẽ wò le fukpekpe me
eyae ɖe mí eye wotia mí na eƒe dɔ kɔkɔe la wɔwɔ, menye be míedze nɛ ta o, ke boŋ elabena eyae nye eƒe ɖoɖo xoxoxo hafi wòwɔ xexeame be yeaɖe yeƒe lɔlɔ̃ kple amenuveve afia mí to kristo dzi
ke azɔ la, ena nu siawo katã me kɔ na mí to mía đela yesu kristo ƒe vava me
yesu kristo ɖu ku ƒe ŋusẽ dzi eye wòfia agbe mavɔ la ƒe mɔ mí to edzi xɔxɔse me
eye wòtiam be manye nyanyui sia ƒe gbeƒãɖela, apostolo kple nufiala
eya tae mele fu kpem le afi sia le gaxɔ me ɖo
nu sia menye ŋukpe nam kura o, elabena menya ame si ŋu meɖo ŋu ɖo eye meka ɖe edzi be ate ŋu adzɔ nu siwo katã metsɔ de asi nɛ la ŋu dedie va se ɖe gbe si gbe wòagava
lé nyateƒe si mefia wò la me ɖe asi sesĩe vevitɔ esi ku ɖe xɔse kple lɔlɔ̃ si yesu tsɔ na wò la ŋu
lé be na ŋutete si mawu na nexɔ to gbɔgbɔ kɔkɔe si le agbe le mewò dzi la nyuie
abe ale si nènya ene la, kristotɔ siwo katã tso asia va afi sia la, gblẽm ɖi
figelo kple hermogene gɔ̃ ha gblẽm ɖi
aƒetɔ la nayra onisifero kple eƒe aƒe blibo la elabena ekpɔam ɖa eye wòdea dzi ƒo nam enuenu
eƒe kpɔkpɔɖa gbɔa agbem abe ya fafɛ nyui ene eye nye gaxɔmenɔnɔ menye ŋukpe nɛ o
le nyateƒe me la, esi wòva roma la, edim vevie le afi sia afi eye wòke ɖe ŋunye mlɔeba
aƒetɔ la nana yayra tɔxɛe le kristo ƒe vavagbe la dzi
wò ŋutɔ ènya ale si wòkpe ɖe ŋunye le efeso la nyuie wu ale si mate ŋu agblɔe na wò
ke wò, vinye timoteo, sẽ ŋu le amenuveve si le kristo yesu me la me,
elabena ele na wò be nãfia nu siwo mi kple ame bubuwo miese tso gbɔnye la ame bubuwo
mifia nyateƒe xɔasi siawo ame nuteƒewɔlawo eye woawo hã woafia ame bubuawo
tsɔ wò fukpekpewo kpoo abe yesu kristo ƒe asrafo vavã ene, abe ale si mewɔna ene,
eye abe kristo ƒe asrafo ene la, megatsɔ ɖokuiwò nyrɔ ɖe xexemenuwo me o; ne menye nenema o la, mãte ŋu adze ame si xɔ wò ɖe eƒe aʋakɔ me la ŋu o
lé aƒetɔ la ƒe sewo me ɖe asi le eƒe dɔwɔwɔ me abe ale si duɖimekala léa seawo me ɖe asi eye wòɖua dzi loo alo wòɖea asi le seawo ŋu eye meɖua dzi o ene
ku kutri vevie abe agbledela si xɔa fetu nyui ne exa nuku geɖewo ene
bu kpɔɖeŋu etɔ̃ siawo ŋu kpɔ
aƒetɔ la nakpe ɖe ŋuwò be nãse ale si kpɔɖeŋu siawo ku ɖe ŋuwòe la gɔme
đo ŋku yesu kristo, ame si wofɔ tso ku me eye wòdzɔ tso david ƒe ƒome me la dzi
esiae nye nye nyanyui la,
si ta mele fu kpem ɖo eye wodem game gɔ̃ hã abe hlɔ̃dola ene
gake womede ga mawu ƒe nya ya o
eya ta mekpea fu sia fu ɖe ame tiatiawo ta be woawo hã woakpɔ ɖeɖe si le kristo yesu me kpe ɖe ŋutikɔkɔe mavɔ ŋu
esia nye nyateƒenya be, “ne míeku kpakplii la, míanɔ agbe hã kpakplii;
ne míekpe fu kplii la, míaɖu dzi hã kpakplii
ne míegbe nu le egbɔ la, eya hã agbe nu le mía gbɔ
ne míenye teƒemawɔlawo hã la, eya anɔ anyi nuteƒewɔla elabena mate ŋu agbe nu le eɖokui gbɔ o
”
đo ŋku nya xɔasi siawo dzi na wò amewo eye nagbe na wo le aƒetɔ la ƒe ŋkɔ me be, womagahe nya tso nu siwo mele vevie o la ŋu o
nyahehe siawo tɔgbi tɔtɔa ame,
viɖe aɖeke menɔa wo ŋu o eye wowɔa nu vevi ame gɔ̃ hã
wɔ dɔ sesĩe ale be mawu nate ŋu agblɔ na wò be, “dɔ nyui wɔla, woe le dɔ nyui wɔwɔ dzi
” nye dɔwɔla nyui, ame si ŋu makpe ne mawu do wò dɔwɔwɔ kpɔ o
nya nu si eƒe nya la gblɔ kple nu si wofia
megade nu nyahehe dzodzro siwo naa amewo wɔa nu vɔ̃ to dɔmedzoedodo ɖe wo nɔewo ŋu la me o
elabena to esia wɔwɔ me la, ame aɖewo gblɔa nya aɖewo siwo gblẽa nu ɣeyiɣi didi aɖe
himenaio kple fileto nye ame siawo tɔgbi le ale si wolɔ̃a nyahehe dzodzrowo la ta
woɖe asi le nyateƒe la ŋu eye wokaa aʋatso ɖea gbeƒã be ame kukuwo ƒe tsitretsitsi la va eme xoxo, eye wona ame siwo xɔ wo dzi se la ƒe xɔse gbɔdzɔ
ke hã la, mawu ƒe gɔmeɖokpe sesẽ la, le te eye wotre enu kple nya siawo be “aƒetɔ la nyaa ame siwo nye etɔ vavãwo”, eye, “ame sia ame si ʋua aƒetɔ la ƒe ŋkɔ me la nate ɖa tso ŋutasesẽ gbɔ
”
menye sikanuwo kple klosalonuwo ɖeɖe koe nɔa aƒe gã me o, ke boŋ atinuwo kple anyinuwo hã nɔa anyi, ɖewo na bubumewo xɔxɔ eye ɖewo hã na gbe sia gbe ƒe ŋudɔwɔwɔ
ne ame aɖe kɔ eɖokui ŋuti tso nu vɔ̃ mawo me la, eya ŋudɔe woawɔ abe nu si ŋu bubu le, nu si le kɔkɔe, si nye ŋudɔwɔnu na aƒetɔ la eye wòle klalo hena dɔ nyui sia dɔ nyui wɔwɔ ene
si le nu sia nu si naa nu vɔ̃ ƒe susu si ɖea fu na ɖekakpuiwo enuenu eye wògena ɖe wo me la nu, ke nalé fɔ ɖe nu sia nu si nyɔa didi le mewò be nãwɔ nu nyui la ŋu
xɔse kple lɔlɔ̃ nanɔ mewò eye nana hadede kple ame siwo lɔ̃a aƒetɔ la eye woƒe dzime kɔ la, nado dzidzɔ na wò
megale egblɔm na wò be megade nu nyahehe dzodzro siwo tɔtɔa ame eye wodoa dɔmedzoe na ame la me o
mele be mawu ƒe amewo nanye dzrewɔlawo o, ke boŋ ele be woanye nufiala siwo faa tu eye wogbɔa dzi ɖi na vodalawo
bɔbɔ ɖokuiwò ne èle nu fiam ame siwo tɔtɔ le nyateƒe la ŋu
elabena ne etsɔ ɖokuibɔbɔ kple gbe blewu ƒo nu na wo la, mɔkpɔkpɔ geɖe li bena, to mawu ƒe amenuveve me la, woaɖe asi le woƒe susu tatrawo ŋu eye woaxɔ nyateƒe la dzi ase
ekema woadze si nyateƒe la eye woasi le satana ƒe mɔ siwo wòtrena be yeana woazu kluviwo na nu vɔ̃ ɣesiaɣi si yelɔ̃ la nu; ale woate ŋu adze mawu ƒe lɔlɔ̃nu dzi wɔwɔ gɔme
wò ŋku nenɔ esia dzi be, ɣeyiɣi vɔ̃wo lava le ŋkeke mamlɛawo me
amewo anye ɖokuilɔ̃lawo, galɔ̃lawo, adegbe ƒuƒlu ƒolawo, dadalawo, amedzulawo, ame siwo meɖoa to wo dzilawo o, akpemadalawo, ame makɔmakɔwo,
amemalɔ̃lawo, ame siwo metsɔa nu vɔ̃ kena o, ameŋugblẽlawo, ɖokuidzimaɖulawo, ŋutasẽlawo, ame siwo léa fu nu nyui
amegɔmezɔlawo, dzimagbɔɖitɔwo, ɖokuiŋudzelawo, ame siwo lɔ̃a xexemedzidzɔ wu mawu,
ame siwo si gotagome ƒe mawuvɔvɔ̃ le evɔ wogbe nu le mawu ƒe ŋusẽ gbɔ
te ɖokuiwò ɖa xaa tso ame siawo gbɔ
woawoe nye ame siwo yia ame bubuwo ƒe aƒewo me le adza me eye wowɔa xɔlɔ̃ kple nyɔnu abunɛtɔ siwo me nu vɔ̃ xɔ aƒe ɖo la eye wofiaa woƒe xɔse yeye la wo
nyɔnu siawo tɔgbi dzea nufiala yeyewo yome ɣesiaɣi, ke womesea nyateƒe la gɔme ɣeaɖekeɣi o
nufiala siawo tsia tsitre ɖe nyateƒe la ŋu abe ale si yane kple yambre tsi tsitre ɖe mose ŋu ene
susu ƒoɖi totro kpaɖikpaɖiwo le wo me eye wotsi tre ɖe kristo dzixɔse la ŋu
ke womanɔ edzi alea tegbee o
gbe ɖeka la, amewo katã ava nya woƒe amebeble abe ale si amewo va nya yane kple yambre ƒe nu vɔ̃ ene
ke, ènya tso ŋkuléle ɖe ŋunye me be nyemenye ame siawo tɔgbi o
ènya nu si dzi mexɔ se, ale si menɔa agbee kple nu si dim mele
ènya nye kristo dzixɔse kple nye fukpekpewo
ènya nu tso ale si melɔ̃ wò kple nye dzidodo ŋu
ènya fukpekpe geɖe siwo va dzinye le gbeƒãɖeɖe nyanyui la ta
ènya nu siwo katã wowɔm esi meyi antioxia, ikonio kple listra hã, ke aƒetɔ la ɖem tso wo me
ẽ, ame siwo ɖo be yewoadze kristo yesu ŋu to agbenɔnɔ le mawuvɔvɔ̃ me la, akpe fu le ame siwo lé fui la ƒe asi me
le nyateƒe me la, ame vɔ̃ɖiwo kple aʋatsonufialawo ƒe vɔɖivɔ̃ɖi anɔ sesẽm ɖe edzi wu, eye woanɔ ame geɖewo blem abe ale si satana ble woawo ŋutɔ hã ene
ke ele na wò be nalé nu siwo wofia wò la dzixɔse me ɖe asi
ènya be nu siawo nye nyateƒe elabena ènya be yeate ŋu axɔ mí ame siwo fia nu siawo wò la dzi ase
ènya ale si, esi nenye ɖevi sue la, wofia ŋɔŋlɔ kɔkɔe la wò, nu siawo na nedze nunya be naxɔ mawu ƒe amenuveve to kristo yesu dzixɔse me
mawu tsɔ eƒe nya la na mí to eƒe gbɔgbɔ si wɔ dɔ le amewo me la dzi
eya ta biblia nyo hena nufiafia tso nu siwo nye nyateƒe la ŋu kple ale si wòana míadze si nu siwo nye nu vɔ̃ le míaƒe agbenɔnɔ me
edaa mí ɖe mɔ dzɔdzɔe dzi eye wòkpena ɖe mía ŋu be míawɔ nu si nyo eye wòdze
eyae nye mawu ƒe mɔ si dzraa mí ɖo nyuie le go sia go me hena nyuiwɔwɔ na ame sia ame
eya ta mele gbe tem ɖe edzi na wò le mawu kple kristo yesu, ame si adrɔ̃ ʋɔnu ame gbagbewo kple ame kukuwo gbe ɖeka ne eva do be yeaɖo yeƒe fiaɖuƒe la gɔme anyi la, ŋkume be,
nãɖe gbeƒã mawu ƒe nya la kple vevidodo ɣeawokatãɣi, ɣesiaɣi si nãkpɔ mɔnu ko, vovo li o, vovo meli o
fia mɔ nyuitɔwo eye naka mo na wò amewo ne ehiã
do ŋusẽ wo be woawɔ nu si dze eye natsɔ mawu ƒe nya anyi wo kple dzigbɔɖi ɣesiaɣi
elabena ɣeyiɣi aɖe gbɔna esime amewo magaɖo to nyateƒe la o, ke boŋ woanɔ tsatsam anɔ nufiala siwo agblɔ nya siwo woawo ŋutɔ adi be yewoase la dim
womaɖo to nu si biblia le fiafiam o, ke boŋ woadze woawo ŋutɔ ƒe susu tatrawo yome dzidzɔtɔe
nɔ te sesĩe eye mègavɔ̃ fukpekpe le aƒetɔ la ta o
kplɔ ame bubuwo vɛ na kristo
mègagbe nu sia nu si wòle na wò be nawɔ la wɔwɔ o
elabena nye la, wole trɔyem ƒo ɖi xoxo abe nunovɔsa ene eye nye ɣeyiɣi de na dzodzo
meʋlĩ ʋiʋlĩ nyui la, mewu duɖimekeke la nu eye melé xɔse la me ɖe asi
ke azɔ la, wodzra dzɔdzɔenyenye ƒe fiakuku ɖo ɖi nam esi aƒetɔ, ʋɔnudrɔ̃la dzɔdzɔe la, anam le ŋkeke ma dzi, eye menye nye ɖeka koe o, ke boŋ ame siwo katã le mɔ kpɔm vevie na eƒe vava
do vevi be nãva gbɔnye kaba,
elabena đema gblẽm ɖi hedzo yi tesalonika elabena elɔ̃ xexe sia me
kresken hã dzo yi galatia
nenema ke tito hã dzo yi dalmatia
luka koe li kplim
di marko eye nãkplɔe ɖe asi vɛ elabena ekpena ɖe ŋunye le nye dɔwɔwɔ me
medɔ tikiko hã ɖe efeso
ne ègbɔna la, tsɔ awu ʋlaya si megblẽ ɖe karpo gbɔ le troa vɛ nam
nenema kee nye agbalẽawo hã, vevietɔ lãgbalẽtɔwo
aleksandro, akɔblinutula la wɔ nu vevi geɖem
aƒetɔ la ahe to nɛ
ke kpɔ nyuie le eŋu elabena etsi tsitre ɖe nu sia nu si míegblɔ la ŋu
zi gbãtɔ si wohem yi ʋɔnudrɔ̃la ŋkume la, ame aɖeke menɔ afi sia akpe ɖe ŋunye o, ame sia ame si dzo
mele mɔ kpɔm be womabu fɔ wo ɖe nu sia ta o
ke aƒetɔ la nɔ ŋunye eye wòna mɔkpɔkpɔm be magblɔ mawunya dzideƒotɔe na xexeame katã nase
ekpe ɖe ŋunye hã be wometsɔm na dzatawo o
ẽ, aƒetɔ la aɖem ɣesiaɣi tso vɔ̃wo katã me eye woakplɔm ayi eƒe dziƒofiaɖuƒe la me
ŋutikɔkɔe woana mawu tso mavɔ me yi mavɔ me
amen
do gbe na priskila kple akwila kpakple ame siwo le onisiforo ƒe aƒe me la nam
erasto le kɔrinto eye megblẽ trofimo, ame si dze dɔ la, ɖe mileto
dze agbagba nava ɖo afi sia hafi vuvɔŋɔli naɖo
eubulo, pude, lino, klaudia kple ame bubuawo katã do gbe na wò
aƒetɔ la nanɔ anyi kple wò gbɔgbɔ
mawu ƒe amenuveve nanɔ anyi kpli mi katã
paulo, mawu ƒe dɔla kple yesu kristo ƒe apostolo na mawu ƒe ame tiatiawo ƒe xɔse kple sidzedze nyateƒe si kplɔa ame yia mawusosroɖa gbɔe,
xɔse kple sidzedze si ku ɖe mɔkpɔkpɔ na agbe mavɔ la ŋu, nu si mawu ame si medaa alakpa o la do eƒe ŋugbe, hafi ɣeyiɣi mavɔwo dze egɔme,
eye woɖe eƒe nya la ɖe go fia le eya ŋutɔ ƒe azãgbe la dzi to nyanyui la gbɔgblɔ si wòtsɔ de asi nam le mawu, mía đela la, ƒe gbeɖeɖe nu
mele agbalẽ sia ŋlɔm na tito, vinye vavãtɔ le xɔse ɖeka si le mía si la nu
amenuveve kple ŋutifafa si tso mawu fofo la kple kristo yesu mía đela gbɔ la nanɔ kpli wò
nu si ta megblẽ wò ɖe kreta lae nye nãɖɔ nu siwo susɔ la ɖo eye nãɖo hamemegãwo le du ɖe sia ɖe me abe ale si meɖoe na wòe ene
ele na hamemegã be wòanye mokakamanɔŋutɔ, nyɔnu ɖeka ko srɔ̃, ŋutsu si ƒe viwo lé xɔse la me ɖe asi eye nya mele wo ŋu be wonye aglãdzelawo kple tomaɖolawo o
esi wònye be wotsɔ mawu ƒe dɔ de asi na hamemegã ta la, ele nɛ be wòanye mokakamanɔŋutɔ, manye dadala alo ame si doa dziku kabakaba o, manye aha tsu nola o, manye ame si wɔa nu gbodogbodo alo tia viɖe ƒoɖi yome o
ke boŋ wòanye amedzrowɔla, ame si lɔ̃a nu nyui, ɖokuidziɖula, nu dzɔdzɔe wɔla, ame si le kɔkɔe eye wòwɔa nu ɖe ɖoɖo nu
ele nɛ be wòalé nyateƒenya la me ɖe asi sesĩe abe ale si wofiae ene ale be eya hã natsɔ nu dzɔdzɔe fiafia ade dzi ƒo na ame bubuwo eye wòatsi ɖeklemiɖelawo ƒe nya nu
elabena aglãdzela geɖewo le afi ma, nya dzodzro gblɔlawo kple ameblelawo, vevietɔ ame siwo tso aʋatsotso ƒe kɔmama me
ele be woatsi woƒe nuwɔnawo nu elabena wole aƒekɔ blibowo dome gblẽm to nu siwo mele be woafia o la fiafia me eye wowɔa esia ɖe viɖe ƒoɖi ta
woawo ŋutɔ ƒe nyagblɔɖilawo dometɔ ɖeka gblɔ gɔ̃ hã be, “kretatɔwo nye alakpadalawo ɖaa wonye lã vɔ̃ɖiwo kple nu tsu ɖula kuviatɔwo”
đaseɖiɖi sia le eteƒe eya ta ka mo na wo vevie ale be woade blibo le xɔse la me,
eye womaɖo to yudatɔwo ƒe gliwo alo aɖo to ame siwo gbe nu le nyateƒe la gbɔ ƒe sededewo o
ame siwo dza la, nu sia nu le dzadzɛ na wo, ke ame siwo me gbegblẽ le eye womexɔ se o la, naneke mele dzadzɛ le wo gbɔ o
le nyateƒe me la, woƒe susu kple dzitsinya katã me do viviti
wogblɔna be yewonya mawu gake wogbea nu le egbɔ to woƒe nuwɔnawo me
wonye ŋunyɔnuwo kple tomaɖolawo eye womedze na nu nyui aɖeke wɔwɔ o
ele na wò be nãfia nu si nye nufiafia si de blibo
fia ame tsitsiwo be woafa tu woanye ame siwo dze na bubu, ɖokuidziɖulawo, ame siwo ƒe xɔse de blibo le lɔlɔ̃ kple tenɔnɔ me
nenema ke fia nyɔnu tsitsiawo be woafa tu eye woabu ame le woƒe nuwɔna ɖe sia ɖe me
womanye ame siwo nɔa tsatsam nɔa nya vlowo gblɔm tso amewo ŋu o, eye womanye aha tsu nolawo hã o
ele be nyɔnu tsitsi siawo nafia ɖetugbiwo ale si woafa tui eye woalɔ̃ wo srɔ̃wo kple wo viwo
fia wo be woanye ɖokuidziɖulawo, ame dzadzɛwo, aƒemedɔwɔlawo, dɔmenyotɔwo kple ame siwo bɔbɔa wo ɖokui na woawo ŋutɔ srɔ̃wo be ame aɖeke magagblɔ nya tovo ɖe mawu ƒe nya la ŋu o
nenema ke, do ŋusẽ ɖekakpuiwo be woanye ɖokuidziɖulawo
tsɔ ɖokuiwò ɖo kpɔɖeŋui na wo le nu sia nu me to nu si nyo la wɔwɔ me
đe nuteƒewɔwɔ kple moveviɖoɖo fia le wò nufiafia me
hekpe ɖe esiawo ŋu la, wò nuƒoƒo neto mɔ ɖeka be womakpɔ kpɔtsɔtsɔ le eŋu o ale be ŋu nakpe ame siwo tsia tre ɖe ŋuwò, elabena nya vɔ̃ aɖeke mele wo si woagblɔ tso mía ŋu o
fia kluviwo be woaɖo to woƒe aƒetɔwo le nu sia nu me, woadze agbagba awɔ nu adze wo ŋu eye womegaɖe nya nu na woƒe aƒetɔwo o
fia wo hã be womagafi woƒe aƒetɔwo o ke boŋ woaɖee afia be woate ŋu aka ɖe wo dzi blibo ɣesiaɣi ale be le mɔ ɖe sia ɖe nu la, woawɔ nufiafia tso mawu, míaƒe đela, ŋu wòadze ame ŋu
elabena mawu ƒe amenuveve si hea ɖeɖe vanɛ la, do na amewo katã
efia mí be míagblɔ “ao” na mawumavɔmavɔ̃ kple xexemenudzodzrowo eye míanɔ agbe le ɖokuidziɖuɖu, dzɔdzɔenyenye kple mawuvɔvɔ̃ me, le fifi xexeame,
esi míele lalam na yayraŋkeke si míele mɔ kpɔm na, yayraŋkeke si dzi woaɖe míaƒe mawu gã kple đela yesu kristo ƒe ŋutikɔkɔe afia le
ame si tsɔ eɖokui na ɖe mía ta be yeaɖe mí tso vɔ̃ɖinyenye katã me be wòakɔ mía ŋuti na eɖokui, ame siwo nye eya ŋutɔ tɔ, eye wole klalo be woawɔ nu si nyo
eya ta fia nu siawo
de dzi ƒo na wò amewo eye nãka mo kple ŋusẽ katã
megana ame aɖeke nado vlo wò o
đo ŋku edzi na wò amewo be ele be woabu dziɖuɖua kple eƒe dɔnunɔlawo; ele be woaɖo to wo eye woanɔ klalo na dɔ nyui sia dɔ nyui wɔwɔ ɣesiaɣi
mele be woagblɔ nya vɔ̃ ɖe ame aɖeke ŋu loo alo awɔ dzre o, ke boŋ ele be woanye ame fafawo eye woabu ame sia ame
míawo hã míenye abunɛtɔwo kpɔ eye míegbe toɖoɖo
ame bubuwo ble mí eye míezu kluviwo na dzodzro vɔ̃wo kple fiẽŋufiẽŋu vɔ̃ɖiwo
havimalɔmalɔ̃ kple ŋuʋaʋã xɔ mía me keŋ
míelé fu amewo eye woawo hã lé fu mí
ke esi ɣeyiɣia de be mawu, mía đela ƒe amenuveve kple lɔlɔ̃ nado la,
eɖe mí, menye esi míedze be woaɖe mí ta o, ke boŋ le eƒe amenuveve kple nublanuikpɔkpɔ sɔgbɔ la ta
ewɔ esia to ale si wòklɔ míaƒe nu vɔ̃wo ɖa kple ale si wòde gbɔgbɔ kɔkɔe la ƒe dzidzɔ yeye mía me la me
ekɔ eƒe gbɔgbɔ kɔkɔe la ɖe mía dzi eye wòna wòsɔ gbɔ le mía me
ewɔ esiawo katã le nu si yesu kristo, mía đela wɔ la ta,
ale be woate ŋu atso afia na mí le mawu ƒe ŋkume, le eƒe dɔmenyo gbago la ta
azɔ la, míate ŋu akpɔ gome le agbe mavɔ si wonaa mí la ƒe kesinɔnu la me
míele mɔ kpɔm vevie na exɔxɔ
esia nye nyateƒenya si wogblɔ eye medi be nãte gbe ɖe nu siawo dzi ale be ame siwo tsɔ woƒe xɔse de mawu me la nakpɔ nyuie be wotsɔ wo ɖokuiwo de nu nyui wɔwɔ me blibo; nu siawo nyo ŋutɔ eye wohea viɖe geɖe vanɛ na ame sia ame
mègade nu nyahehe siwo ku ɖe biabia siwo ŋu ŋuɖoɖo tututu aɖeke mele o kple mawunya ƒe akpa siwo ŋu ɖeklemiɖeɖe geɖe le la me o
đe ɖokuiwò ɖa le nyahehe tso yudatɔwo ƒe sewo dzi wɔwɔ ŋu me, elabena viɖe aɖeke mele nu sia tɔgbi ŋu o; nu gbegblẽ koe wòhena vanɛ
ne ame aɖe le mama hem va mia dome la, ele be miagbe nya nɛ zi gbãtɔ kple zi evelia
le esia megbe la, migatsɔ ɖeke le eƒe nya me o,
elabena ame ma tɔgbi medaa asixɔxɔ vavãtɔ ɖe nu nyui dzi o
ele nu vɔ̃ wɔm eye eya ŋutɔ nya nenema
mele eɖom be maɖo artema alo tikiko ɖe wò
dze agbagba, ne wo dometɔ ɖeka va ɖo la, nãdo gom le nikopoli kaba abe ale si nate ŋui ene, elabena meɖo be manɔ afi ma le vuvɔŋɔlia me
wɔ nu sia nu si nãte ŋui la be nãkpe ɖe zena, senyala la, kple apolo ŋu le woƒe mɔzɔzɔ me
kpɔ egbɔ be woana nu sia nu si woahiã la wo
fia míaƒe ameawo be woasrɔ̃ ale si woatsɔ wo ɖokuiwo ade nyuiwɔwɔ me ale be woate ŋu akpɔ woƒe gbe sia gbe ƒe nuhiahiãwo eye womanɔ agbe maɖevi o
ame siwo katã le gbɔnye la do gbe na mi nyuie
do gbe na ame siwo lɔ̃a mí le xɔse la me
amenuveve nanɔ kpli mi katã
agbalẽ sia tso paulo, kristo yesu ƒe gatɔ, kple mía nɔviŋutsu timoteo gbɔ, na filemon, mía xɔlɔ̃ lɔlɔ̃tɔ kple hadɔwɔla
kple apfia, mía nɔvinyɔnu, na arkipo, mía nɔvi, kristo ƒe asrafo kpakple hame si kpea ta le aƒewòme
amenuveve kple ŋutifafa tso mawu mía fofo kple aƒetɔ yesu kristo gbɔ la woana mi
filemon lɔlɔ̃a, medaa akpe na mawu ɣesiaɣi si mele gbe dom ɖa ɖe tawò
elabena mese nu tso wò lɔlɔ̃ kple xɔse si le aƒetɔ yesu me kpakple amekɔkɔeawo katã ŋu
nye gbedodoɖae nye be nãtsɔ dzo ɖe wò xɔse la, mama ŋu, ale be nãse nu nyui ɖe sia ɖe si le mía si le kristo me la gɔme blibo
wò lɔlɔ̃ na dzidzɔ kple dzideƒo gã aɖem elabena wò, nɔviŋutsu, tsɔ dzidzɔ de ame kɔkɔeawo ƒe dziwo me
eya ta, togbɔ be dzideƒo le asinye le kristo me be mate ŋu azi dziwò be nãwɔ nu si dze be nãwɔ hã la,
medi boŋ be maɖe kuku na wò le lɔlɔ̃ ta
eya ŋuti nye paulo, amegã xoxo aɖe kple ame si va zu kristo yesu ƒe gatɔ
mele kuku ɖem na wò ɖe vinye onesimo ta, ame si trɔ zu vinye esi menɔ kɔsɔkɔsɔ me le afii
tsã la ŋudɔwɔnu aɖeke menɔ eŋu na wò o, ke azɔ la etrɔ zu ŋudɔwɔnu na nye kpli wò siaa
mele etrɔm ɖo ɖe wò eye mele nye ŋutɔ nye dzi hã ɖom ɖa wò kplii
medi vevie be mana wòanɔ gbɔnye le afii, le esime mele gaxɔ me le nyanyui la gbɔgblɔ ta
wò hã ato esia me ana kpekpeɖeŋum to edzi
ke nyemedi be mawɔ nenema ne melɔ̃ ɖe edzi o
nyemedi be nanyo dɔme nam to dzizizi me o, ke boŋ be wò ŋutɔ nãdi be yeave nunye
đewohĩ, anyo be nabu nya sia ŋu ale
onesimo si dzo le gbɔwò ɣeyiɣi kpui aɖe, ale be azɔ la, woazu tɔwo tegbee
onesimo maganye kluvi ɖeɖe ko azɔ o, ke boŋ azu nu si kɔ sãa wu eye woanye nɔvi lɔlɔ̃a, vevietɔ nam
agazu ame vevi na wò ŋutɔ hã azɔ, elabena maganye subɔla ko o, ke boŋ anye nɔviwò le kristo me hã
ne menye xɔ̃wò le nyateƒe me la, ekema xɔ onesimo kple dzaadoname si tututu natsɔ axɔm nenye nyee gbɔna gbɔwò
ne ewɔ nu vevi aɖe wò alo wòfi wò nane la, ekema kpɔ mɔ na teƒeɖoɖo tso gbɔnye
maɖo eteƒe na wò
nye, paulo, meɖo kpe nya sia dzi na wò to nu sia ŋɔŋlɔ kple nye asi na wò me
ke nyemakɔ nu le fe si nenyi le asinye la dzi o! nya lae nye be, wò luʋɔ la ŋutɔe nye fe si nenyi le asinye!
ẽ, nɔvi lɔlɔ̃a, na wò nu sia wɔwɔ nam kple lɔlɔ̃ nado dzidzɔ nam ekema nye dzi gbɔdzɔ la akafu aƒetɔ la
meŋlɔ agbalẽ sia na wò elabena meka ɖe edzi be awɔ nam wu ale si mebia gɔ̃ hã!
meɖe kuku be nadi amedzroxɔ aɖe da ɖi nam, elabena mele mɔ kpɔm be mawu ase miaƒe gbedodoɖa eye woana mava mia gbɔ kpuie
epafra, ame si le gaxɔ me kplim le gbeƒãɖeɖe kristo yesu ta la, do gbe na mi
marko, aristarko, đema kple luka, nye hadɔwɔlawo hã do gbe na mi
míaƒe aƒetɔ yesu kristo ƒe yayra nanɔ anyi kple miaƒe gbɔgbɔ la
le blema la mawu ƒo nu na mía fofowo zi geɖe to mɔ vovovowo dzi to nyagblɔɖilawo dzi
ke le ŋkeke mlɔetɔ siawo me la eƒo nu na mí to via si wòtia be wòanye domenyila la dzi, ame si dzi hã woto wɔ xexeame
vi la klẽna kple mawu ƒe ŋutikɔkɔe enye ame si ɖe mawu ƒe nɔnɔme tututu fia eye wòna agbe nuwo katã to eƒe ŋusẽnya la me
esi wòklɔ nu vɔ̃wo ɖa vɔ la, enɔ anyi ɖe mawu ƒe nuɖusi me le dziƒo
ale wòkɔ sãa wu mawudɔlawo abe ale si ŋkɔ si wòtsɔ nyi domee la kɔ wu wo tɔ sãe ene
elabena mawudɔlawo dometɔ kae mawu gblɔ na kpɔ be, “wòe nye vinye; egbe mezu fofowò?” alo wògagblɔ na ɖe be, “manye fofoa eye eya hã anye vinye?”
eye esi mawu dɔ via ŋgɔgbea ɖe xexeame la, egblɔ be, “ele be mawudɔlawo katã nasubɔe
”
mawu ƒo nu tso eƒe dɔlawo ŋuti be, “ewɔ eƒe dɔlawo abe yaƒoƒowo ene eye eƒe subɔlawo abe dzoƒeaɖewo ene
”
ke egblɔ le via ya ŋuti be, “o, mawu, wò fiazikpui anɔ anyi tegbetegbe eye dzɔdzɔnyenye anye wò fiaɖuƒe ƒe tsiamiti
èlɔ̃ dzɔdzɔenyenye eye nèlé fu ŋutasesẽ eya ta mawu, wò mawu la, tsɔ wò ɖo teƒe kɔkɔ wu nɔviwòwo katã to esia me be etsɔ dzidzɔ ƒe ami ʋeʋĩ la si na wò
”
egagblɔ be, “o aƒetɔ, le gɔmedzedzea me la eɖo xexeame ƒe gɔmeɖokpe anyi, eye dziƒowo hã nye wò asinudɔwɔwɔ
woatsrɔ̃ gake wòla anɔ anyi, wo katã woanyunyɔ abe awu ene
”àŋlɔ wo abe awu ʋlaya ene eye ãɖe wo ɖi abe awu si wodo la ene, ke wò ya la, ãnɔ nanema, mãtrɔ o, eye wò ƒewo hã mawu enu akpɔ gbeɖe o
”
mawudɔla kae mawu gblɔ na kpɔ be, “bɔbɔ nɔ anyi ɖe nye nuɖusime va se ɖe esime mawɔ wò futɔwo woazu afɔɖodzinu na wò?”
ekema nu kawoe mawudɔlawo nye? wo katã nye gbɔgbɔ siwo subɔa mawu eye mawu dɔa wo be woakpe ɖe ame siwo anyi ɖeɖekpɔkpɔ ƒe dome la ŋuti
esia ta ele na mí be míaɖo to nyateƒenya siwo katã míese la nyuie ne menye nenema o la míate ɖa xaa tso nyateƒe la gbɔ
ne gbedeasi si mawudɔlawo gblɔ la nye nyateƒe eye edzidalawo kple ame siwo meɖo toe o la xɔ tohehe si wodze na la,
ale ke míawo ya míawɔ asi le enu ne míegbe toɖoɖo ɖeɖenya gã sia? đeɖe sia si aƒetɔ la ŋutɔ ɖe gbeƒãe zi gbãtɔ la woɖo kpe edzi na mí to ame siwo ɖo toe la dzi
mawu ŋutɔ hã ɖo kpe woƒe ɖaseɖiɖi dzi to dzesiwo, nukunuwo kple nukudɔ vovovowo dzi eye wòna gbɔgbɔ kɔkɔe la ƒe nunana amewo le ale si wòlɔ̃ nu
mawu metsɔ mawudɔlawo ɖo dziɖulawoe na xexeme si ava va esi ŋuti míele nu ƒom le o
ke ame aɖe gblɔ le psalmowo ƒe agbalẽ me be, “nu kae nye amegbetɔ be nébua eŋuti eye nu kae nye amegbetɔvi be neléa be nɛ?
èwɔ wo wobɔbɔ ɖe anyi vie wu mawudɔlawo, ètsɔ ŋutikɔkɔe kple bubu ɖɔ fiakuku nɛ
eye nètsɔ nu sia nu de eƒe afɔ te
” esi mawu tsɔ nu sia nu de eƒe dzikpɔkpɔ te la, meɖe naneke le eme o
gake fifi laa la medze abe nu sia nu le eƒe dzikpɔkpɔ te ene o
míekpɔ yesu, ame si wowɔ wòɖiɖi vie wu mawudɔlawo, ke fifia la woɖɔ bubu kple ŋutikɔkɔe ƒe fiakuku nɛ elabena ekpe fu yi ɖe ku me ale be to mawu ƒe amenuveve me wòaxɔ ku ɖe ame sia ame nu
đe ko wòle eteƒe be, mawu, ame si wɔ nuwo katã eye wòlé nuwo katã ɖe te la nawɔ yesu blibo to fukpekpe me be wòakplɔ viŋutsu geɖewo vɛ woakpɔ gome le eƒe ŋutikɔkɔe me, elabena yesue kplɔ wo yi ɖeɖe la gbɔe
ame si wɔa amewo kɔkɔe kple ame siwo wowɔ kɔkɔe la katã nye ƒome ɖeka me nɔlawo
eya ta mekpe ŋu na yesu be wòayɔ wo be ye nɔviwo o
egblɔ be, “maɖe gbeƒã wò ŋkɔ na nɔvinyewo, madzi wò kafukafuhawo le ameha la ŋkume
”
egagblɔ be, “maɖo dzi ɖe mawu ŋu
” eye wogagblɔ be, “nye kple vi siwo mawu nam la miele afii”
esi ɖeviawo nye ŋutilã kple ʋu ta la, eya hã kpɔ gome le woƒe amenyenye me ale be to eƒe ku me wòatsrɔ̃ ame si si ku ƒe ŋusẽ le, ame si nye satana,
eye wòɖe ga ame siwo zu kluviwo to vɔvɔ̃ na ku me le woƒe agbemeŋkekewo katã me
le nyateƒe me la, menye mawudɔlawo ŋue wòkpe ɖo o, ke boŋ ekpe ɖe abraham ƒe dzidzimeviwo ŋu
le susu sia ta wòle be woawɔe wòanɔ abe nɔviawo ene le go sia go me ale be wòava zu osɔfogã, nublanuikpɔla kple nuteƒewɔla le mawu ƒe dɔ me, eye be woaxe fe ɖe amewo ƒe nu vɔ̃wo ta
esi wònye be eya ŋutɔ kpe fu to tetekpɔ me ta la, ate ŋu a kpe ɖe ame siwo tem kpɔ wole la ŋu
eya ta, nɔvinye kɔkɔewo, ame siwo kpɔ gome le dziƒo ƒe yɔyɔ la me, mida miaƒe susuwo ɖe yesu, apostolo kple osɔfogã, ame si me mieʋu la dzi
ewɔ nuteƒe na mawu, ame si tiae abe ale si mose hã wɔ nuteƒe le nuwo katã me le mawu ƒe aƒeme la ene
abe ale si ame si tso aƒe nyui aɖe xɔa kafukafu wu aƒe si wòtso ene la, nenema kee yesu hã dze na bubu wu mose
elabena aƒe ɖe sia ɖe la, ame aɖee tsoe gake mawue nye nu sia nu wɔla
mose nye dɔla nuteƒewɔla le nuwo katã me le mawu ƒe aƒeme, nu sia ɖi ɖase le nu si mawu ava gblɔ emegbe la ŋuti
ke kristo nye viŋutsu nuteƒewɔla ɖe mawu ƒe aƒe dzi eye míawoe nye mawu aƒe la, ne míelé dzideƒo kple mɔkpɔkpɔ si me míeƒoa adegbe le la me ɖe asi
eya ta abe ale si gbɔgbɔ kɔkɔe la gblɔe ene be, “egbe ne miese eƒe gbe la,
migasẽ miaƒe dziwo me abe ale si miewɔ le miaƒe aglãdzedze me, le ɣeyiɣi si me mieto dodokpɔ me le gbedadaƒo la ene o
afi ma mia fofowo dom kpɔ eye wotem kpɔ le, eye wokpɔ nu si mewɔ ƒe blaene
eya tae medo dziku ɖe dzidzime ma ŋu eye megblɔ be, ‘woƒe dziwo tra mɔ ɣesiaɣi eye womenya nye mɔwo o!’
eya ta le nye dziku me la meka atam gblɔ be, womage ɖe nye dzudzɔ la me gbeɖe o
’” nɔvinyewo, mikpɔ egbɔ be dzi si me nu vɔ̃ le kple dzi maxɔse si trɔna le mawu gbagbe la yome la, naganɔ mia dometɔ aɖeke si o
ke, mide dzi ƒo na mia nɔewo gbe sia gbe, zi ale si ɣeyiɣi li, ale be mía dometɔ aɖeke ƒe dzi maku atri to nu vɔ̃ ƒe beble me o
đe míeva be míakpɔ gome le kristo me, nenye be míelé dzideƒo si le mía si le gɔmedzedzea me la me ɖe asi sesĩe ko
abe ale si mawunya gblɔe do ŋgɔ fifia ene be, “egbe ne miese eƒe gbe la migasẽ miaƒe dziwo me abe ale si miewɔ le miaƒe aglãdzedze me ene la o
”
ame kawoe nye ame siwo se nya la eye wodze aglã? đe menye woawoe nye ame siwo katã mose kplɔ do goe tso egipte lae oa?
eye ame kawo ŋue wòdo dziku ɖo hena ƒe blaene sɔŋ? đe menye ame siwo wɔ nu vɔ̃ eye woƒe ŋutilãkukuwo tsi gbea dzi lae oa?
eye ame kawoe mawu ka atam na be womage ɖe yeƒe dzudzɔ la me gbeɖe o ne menye ame siwo sẽ to lae oa?
ale míekpɔe kɔtɛe be womete ŋu age ɖe dzudzɔ la me o le woƒe dzimaxɔse ta
eya ta esi eƒe dzudzɔmeyiyi ƒe ŋugbedodo gali ta la, mina míakpɔ nyuie be metsi mía dometɔ aɖeke ŋuti o
elabena wogblɔ nyanyui la na mí abe alesi ke wogblɔe na woawo hã ene
gake nya si wose la, meɖe vi na wo o elabena ame siwo see la mexɔe se o
azɔ, mí ame siwo xɔe se la ge ɖe dzudzɔ ma me abe ale si mawu ŋutɔ gblɔe ene be, “eya ta meka atam le nye dziku me be, womage ɖe nye dzudzɔƒe la me akpɔ o
” ke hã la ewu eƒe dɔ la nu tso xexeame ƒe gɔmedzedzea me ke
elabena eƒo nu tso ŋkeke adrea gbe ŋu le teƒe aɖe gblɔ be, “eye le ŋkeke adrelia dzi la mawu dzudzɔ eɖokui tso eƒe dɔwɔnawo katã me
”
le nya sia ke me la egagblɔ be “womage ɖe nye dzudzɔƒe la me gbeɖe o
”
edze ƒã be ame aɖewo age ɖe dzudzɔ ma me godoo, gake ame siwo wogblɔ nyanyui la na do ŋgɔ la mete ŋu geɖe eme o le woƒe tosesẽ ta
eya ta mawu gaɖo ŋkeke bubu anyi si wòyɔ be “egbe
” ewɔ esia ɣeyiɣi geɖee megbe esi woƒo nu na david abe ale si míegblɔe va yi ene be, “egbe ne miese eƒe gbe la, migasẽ miaƒe dziwo me o
”
elabena nenye ɖe yosua kplɔ wo yi dzudzɔ la mee la, anye ne mawu magaƒo nu tso ŋkeke bubu aɖeke ŋu emegbe o
ekema dzudzɔ si woyɔna be sabat dzudzɔ la li godoo na mawu ƒe amewo
ame sia ame si ge ɖe mawu ƒe dzudzɔ la, me la dzudzɔna tso eya ŋutɔ ƒe dɔwɔwɔwo me, abe ale si mawu hã dzudzɔe ene
eya ta mina be míadze agbagba ɖe sia ɖe be míage ɖe dzudzɔ ma, me eye be ame aɖeke magatsi mɔta to tomaɖomaɖo me abe ŋgɔdoawo ene o
elabena mawu ƒe nya la le agbe le dɔ wɔm
eɖana wu hɛ nuevee ɖe sia ɖe, eƒona ɖe ame yina ɖe eme ke, hemaa luʋɔ kple gbɔgbɔ me, maa ƒunukpeƒewo kple ƒutomemiwo dome, eye wòdrɔ̃a ʋɔnu tamesusuwo kple dzimedidiwo
naneke mele nuwɔwɔ blibo la me si le ɣaɣla ɖe mawu o
woklo nu le nu sia nu dzi eye wòle ƒeƒle le mawu, ame si míava na akɔntae la ƒe ŋkume
eya ta esi osɔfogã, mawu vi yesu, le mía, si, ame si yi dziƒo ta la, mina míalé xɔse si me míeʋu la me ɖe asi sesĩe
elabena menye osɔfogã si mate ŋu ase veve kpli mí le míaƒe gbɔdzɔgbɔdzɔwo me lae le mía si o, ke boŋ osɔfogã si le mía si la, wotee kpɔ le mɔ sia mɔ nu abe míawo ke ene, ɖe koe nu vɔ̃ mele eya ŋu o
eya ta mi na míate va mawu ƒe amenuveve fiazikpui la gbɔ kple dzideƒo, be wòakpɔ nublanui na mí eye wòave mía nu akpe ɖe mía ŋu le míaƒe xaxaɣiwo
wotiaa osɔfogã ɖe sia ɖe tso amegbetɔwo dome eye wodea dɔ asi nɛ be wòanɔ ŋgɔ na yewo le mawusubɔsubɔ ƒe nyawo me eye wòatsɔ nunanawo kple nu vɔ̃ ŋuti vɔsawo aɖo mawu ŋkume
osɔfogã sia tea ŋu gbɔa dzi ɖi na numanyala siwo le mɔ tram la esi eya ŋutɔ hã nye gbɔdzɔgbɔdzɔtɔ le mɔ geɖewo nu
esia tae wò le be wòasa vɔ ɖe eya ŋutɔ ƒe nu vɔ̃ kple ame bubuwo ƒe nu vɔ̃wo ta
ame aɖeke metsɔa bubu sia dea eɖokui ŋuti o; ele be mawu nayɔe abe ale si wòyɔ arɔn ene
eya ta kristo hã metsɔ osɔfogã ƒe ŋutikɔkɔe da ɖe eɖokui dzi o ke boŋ mawu gblɔ nɛ be, “wòe nye vinyeŋutsu, egbe mezu fofowò
”
egagblɔ le teƒe bubu be, “enye osɔfo tegbetegbe eye wò ɖoƒe sɔ kple melkizedek tɔ”
esi yesu nɔ agbe le anyigba dzi la, ewɔ gbedodoɖawo kple kukuɖeɖewo kple ɣli kpakple aɖatsi na eya ame si si ŋusẽ le be wòaɖee tso ku me eye wòɖo toe le eƒe bubu kple ɖokuibɔbɔ ta
togbɔ be eyae nye mawu vi hã la, esrɔ̃ ɖokuibɔbɔ le fukpekpe siwo me wòto la,
eye esi wowɔe blibo la, eva zu ɖeɖe mavɔ kpɔtsoƒe na ame siwo katã ɖoa toe
eye mawu ɖoe be wòanye osɔfogã abe melkizedek ene
nya geɖewo li si wò le be míagblɔ le nu sia ŋu, gake esi mietea ŋu sea nu gɔme kabakaba o ta la esesẽ na be míaɖe nya siawo me na mi
le nyateƒe me la, togbɔ be fifia ele be mianye nufialawo hã la, miegahiã ame aɖe kokoko be wòagagbugbɔ afia mi gɔmedzenuwo tso mawu ƒe nya ƒe nyateƒewo ŋu
miehiã notsi, ke menye nuɖuɖu sesẽ o!
ame sia ame si ganoa notsi esi wònye ɖevi ko ta la, mate ŋu ase nufiafia tso dzɔdzɔenyenye ŋuti gɔme o
ke nuɖuɖu sesẽ nye ame tsitsiwo tɔ, ame siwo to eŋudɔwɔwɔ atraɖi me he wo ɖokuiwo be woate ŋu ade vovo nyui kple vɔ̃ dome
eya ta mina míaɖe asi le gɔmedzenuwo fiafia tso kristo ŋuti ŋu eye míaɖe zɔ ayi ɖe tsitsi ɖe edzi me
migana míagbugbɔ gɔmeɖokpe aɖo na dzimetɔtrɔ tso nu siwo kplɔa ame yia kume la o, kple agbugbɔ gɔmeɖokpe agaɖo na xɔse le mawu me,
nufiafia tso mawutsideta ŋu, asidada ɖe ame dzi, ame kukuwo ƒe tsitretsitsi kple ʋɔnudɔdrɔ̃ mavɔ ŋuti o
esia míawɔ ne mawu lɔ̃
ke ame siwo dze anyi la, ale ke woawɔ agbugbɔ wo va dzimetɔtrɔ me? wonye ame siwo nɔ mawu ƒe kekeli me kpɔ
woɖɔ dziƒo ƒe nunana kpɔ eye wokpɔ gome hã le gbɔgbɔ kɔkɔe la me,
ame siawo ɖɔ mawu ƒe nya la ƒe nyonyo kple ŋusẽ siwo le dzidzime si gbɔna la me hã kpɔ
ke wode megbe! be woagbugbɔ wo ava dzimetɔtrɔ mee la nye nu sesẽ elabena to woƒe megbedede me, wogbugbɔ mawu ƒe vi la gale kaklãm ɖe ati ŋuti, eye wole ŋukpe domii le gaglãgbe
anyigba si noa tsi si dzana ɖe edzi zi geɖe eye wòwɔa nuku nyuie na agbledela siwo ŋlɔa anyigba la, xɔa yayra tso mawu gbɔ
ke ne anyigba la mie ŋuwo kple aŋɔkawo la, meganyo na naneke o eye ŋɔdzi li be ele fiƒode te
mlɔeba la, woatɔ dzoe
nɔvi lɔlɔ̃awo, togbɔ be míele nu ƒom alea hã la, kaka ɖedzi le mía si be nya siawo meku ɖe mia ŋu o
ke boŋ miaƒe ɖeɖekpɔkpɔ le ku nyuiwo tsem le miaƒe agbe me
mawu menye nuteƒemawɔla o, eya ta maŋlɔ dɔ nyui si míewɔ nɛ kple lɔlɔ̃ si míeɖe fiae be míekpe ɖe eƒe amewo ŋu eye míegale nu siawo wɔm fifia la, be gbeɖe o
enye míaƒe didi be mia dometɔ ɖe sia ɖe nalé nu siawo wɔwɔ me ɖe asi va se ɖe nuwuwu kple ŋkubia ale be miaƒe mɔkpɔkpɔ na de blibo
míedi be ame aɖeke nazu kuviatɔ o ke boŋ ame sia ame nasrɔ̃ ame siwo to xɔse kple dzigbɔɖi me nyi nu si ŋugbe wodo na wo la ƒe dome ƒe kpɔɖeŋu
esi mawu do ŋugbe na abraham eye ame aɖeke meli lolo wui wòayɔ aka atam o ta la, eta eya ŋutɔ ɖokui,
hegblɔ bena, “mayra wò godoo eye mana dzidzimevi geɖewo wò
”
ale, esime abraham gbɔ dzi ɖi blewuu la, ŋugbedodo sia va eme nɛ pɛpɛpɛ
ne ame aɖe be yeaka atam la, eyɔa ame bubu si ƒe ŋkɔ kple ŋusẽ kɔ wu eya ŋutɔ tɔ la ka atam lae heɖoa kpe nya si wògblɔ la dzi eye wòtsia nyaʋiʋli ɖe sia ɖe nu
esi wònye be mawu di be yeana eme nakɔ nyuie na ŋugbedodo ƒe domenyilawo be nu si ƒe ŋugbe yedo matrɔ o ta la, eka atam tsɔ ɖo kpe eƒe ŋugbedodo la dzi
mawu wɔ esia ale be, to nu eve siwo metrɔna o, esiwo me mawu mate ŋu aka aʋatso le gbeɖe o la dzi, mí ame siwo si yi ɖaku ɖe mɔkpɔkpɔ si wona mí la ŋu la nakpɔ dziɖeƒo gã aɖe
mɔkpɔkpɔ sia le mía si abe luʋɔ ƒe seke sesẽ si maʋa akpɔ o la ene
ete ŋu gena ɖe kɔkɔeƒe le xɔmetsovɔ la godo
afi si yesu ame si do ŋgɔ na mí la ge ɖo ɖe mía nu
eya va zu osɔfogã abe melkizedek ene tegbee
melkizedek sia enye salem fia kple osɔfogã na mawu, dziƒoʋĩtɔ la
esi abraham trɔ tso aʋagbedzi, afi si wòɖu fia geɖewo dzi le, gbɔna la, melkizedek va kpee eye wòyrae
le esia megbe la, abraham ma nu siwo katã wotsɔ tso aʋagbedzi gbɔe la ɖe akpa ewo me eye wòtsɔ akpa ɖeka na melkizedek
melkizedek ƒe ŋkɔa gɔmee nye “dzɔdzɔenyenye, ƒe fia
eye eya kee nye ŋutifafa fia, elabena du si me wònye fia lee nye salem si gɔmee nye “ŋutifafa
”
fofo kple dada mele melkizedek si o, eye nuŋlɔɖi aɖeke meli tso tɔgbuiawo ŋuti o
dzigbe alo kugbe meli nɛ o ale eƒe agbe ɖe ko wòle abe mawu vi la tɔ ene, ame si nye osɔfo tso mavɔ me yi ɖe mavɔ me
mibu ale si wònye gãe la ŋuti kpɔ
abraham, xɔsetɔwo fofo, gɔ̃ hã tsɔ eƒe afunyinuwo ƒe ewolia nɛ!
azɔ la, se la bia tso levi viwo ame siwo nye osɔfowo la si be woaxɔ nu ewolia le woƒe dukɔmeviwo si, ame siwo nye wo nɔviwo, togbɔ be wo nɔviawo nye abraham ƒe dzidzimeviwo hã
ke ŋutsu sia, melkizedek, menye levi ƒe dzidzimevi o, ke hã la, exɔ nu ewolia le abraham si eye wòyra eya ame si xɔ mawu ƒe ŋugbedodoawo
abe ale si ame sia ame nya ene la, zi geɖe la ame si naa yayra la kɔna wua ame si yram wòle
ame siwo nye osɔfowo esi woxɔ nu ewolia la nye amegbetɔwo, ŋutilã kple ʋu, si kuna
ke hena melkizedek ya la, wogblɔ le eŋuti be egale agbe
míate ŋu agblɔ le levi, ame si xɔ nu ewolia ŋuti gɔ̃ hã be exe nu ewolia to abraham dzi,
elabena esi melkizedek do go abraham la, levi nɔ tɔgbuia, abraham, ƒe alime
elabena to levi viwo ƒe osɔfodɔwɔwɔ dzi, wona se la israelviwo
azɔ la, nenye be levi viwo ƒe osɔfodɔwɔwɔ ɖe wòde blibo la, magahiã be woatsɔ osɔfo bubu vɛ o, ame si nye osɔfo le melkizedek ƒe ɖoɖo nu, ke menye le arɔn ƒe ɖoɖo nu o
elabena ne tɔtrɔ va osɔfoɖuɖu ŋuti la, ele be tɔtrɔ nava se la hã me
eya ame si ŋu wogblɔ nu siawo katã le la tso to bubu me eye ame aɖeke metso to ma me kpɔ subɔ abe osɔfo ene le vɔsamlekpui la ŋgɔ o,
elabena eme kɔ ƒãa be míaƒe aƒetɔ la dzɔ tso yuda ƒe to la me, eye ku ɖe to ma ŋuti la, mose megblɔ nya aɖeke ku ɖe woƒe osɔfoɖuɖu ŋuti o
eye nu si míegblɔ la, me agakɔ ɖe edzi wu ne osɔfo bubu abe melkizedek ene va ɖo,
ame si va zu osɔfo, menye to ɖoɖo si wowɔ da ɖi, ku ɖe eƒe dzɔtsoƒe ŋuti o, ke boŋ ku ɖe ŋusẽ si le agbe si mekuna o la dzi
psalmoŋlɔla ɖe nu sia fia mi kɔtee esi wògblɔ tso kristo ŋuti bena, “wòe nye osɔfo le melkizedek ƒe ɖoƒe nu tso mavɔ me yi mavɔ me
”
wotsɔ ɖoɖo gbãtɔ si wowɔ la da ɖe aga elabena egbɔdzɔ eye menyo na naneke o,
elabena mose ƒe se la mate ŋu awɔ naneke wòade blibo o, eye azɔ la, wohe mɔkpɔkpɔ yeye vɛ to esia dzi míate ŋu ate ɖe mawu ŋu kpokploe
mawu ƒe atamkaka kpe ɖe esiawo katã ŋu, ke ame bubuwo ya ɖua osɔfo atamkakamanɔmee,
ke yesu ya ɖu osɔfo to mawu ƒe atamkaka me, elabena mawu gblɔ nɛ bena, “aƒetɔ la ka atam eye matrɔ eƒe susu o, ‘wò la, osɔfoe nènye tegbetegbe
’”
le atamkaka sia ta la, yesu va zu nubabla si nyo wu sãa la ƒe kpeɖodzinu
vovototo bubu si le osɔfo mawo kple yesu domee nye be osɔfo mawo sɔ gbɔ elabena woku eye womagate ŋu ayi woƒe dɔ dzi o
gake yesu ya le agbe tegbetegbe
seɖoƒe meli na eya ƒe osɔfodɔ o
eya ta ŋusẽ le esi be wòaɖe ame siwo va mawu gbɔ to eya amea dzi la blibo, elabena ele agbe tegbee le nya xɔm ɖe akɔ na wo
ekema yesue nye osɔfogã ma si kpɔa míaƒe hiahiãwo gbɔ, ame si le kɔkɔe, kpɔtsɔtsɔ mele eŋu o, ame si le dzadzɛ, ame si woɖe ɖe aga tso nu vɔ̃ wɔlawo gbɔ eye wokɔe ɖe dzi gbɔ dziƒowo ŋui
mele abe osɔfogã bubuwo ene o elabena mehiã be wòasa vɔ gbe sia gbe, gbã ɖe eya ŋutɔ ƒe nu vɔ̃wo ta, eye evelia, ɖe ame bubuwo tɔ ta o
esa vɔ ɖe woƒe nu vɔ̃wo ta zi ɖeka hena ɣeyiɣiawo katã, esi wòtsɔ eɖokui hena
elabena mose ƒe se la tɔ asi ame siwo nye gbɔdzɔgbɔdzɔtɔwo la dzi be woanye osɔfogãwo, ke mawu ƒe atamkaka si va ɖe sea yome la tɔ asi via dzi, ame si wòwɔ wòde blibo tegbetegbe
nya siwo katã míegblɔ na mi la ƒe taƒonyae nye esi
bena osɔfogã vavã le mía si
azɔ la ele dziƒo eye wònɔ anyi ɖe bubuteƒe gãtɔ kekeake,
eyae subɔna le gbedoxɔ vavãtɔ si le dziƒo la me
gbedoxɔ sia menye esi amegbetɔ tsɔ eƒe asi tui o, ke boŋ aƒetɔ la ŋutɔe tui
esi wònye osɔfogã ɖe sia ɖe ƒe dɔ be woasa vɔ eye wòana nuwo la, ele na kristo hã be woana nane
nenye ɖe wòle anyigba dzi la, maɖu osɔfo o elabena osɔfowo li xoxo, ame siwo tsɔa nunanawo nana le yudatɔwo ƒe se la nu
osɔfo siawo subɔna le kɔkɔeƒe la, si nye esi le dziƒo la ƒe vɔvɔlĩ
esia tae, esi mose be yeatu agbadɔ le gbea dzi la, mawu xlɔ̃ nui be, “kpɔ egbɔ be nãwɔ nu sia nu ɖe ɖoɖo si woɖe fia wò le toa dzi la nu
”
ke osɔfodɔ si wode asi na yesu la, kɔ sãa wu wo tɔ eye abe ale si nubabla si ƒe avuléla wònye la kɔ wu xoxotɔ sãa ene la, nenema kee woɖoe anyi ɖe ŋugbedodo siwo nyo wu tsãtɔwo la dzi
elabena nenye ɖe naneke megblẽ le nubabla gbãtɔ ŋu o la, anye ne wometsɔ nubabla bubu ɖɔ lii o
ke mawu ŋutɔ kpɔ vodada le eƒe dukɔ la ŋu eye wògblɔ bena, “aƒetɔ la be, ŋkekewo li gbɔna esi dzi mabla nu yeye kple israel kpakple yuda ƒe aƒewo
manɔ abe nu si mebla kple wo fofowo esi melé woƒe alɔnu, kplɔ wo do goe le egipte la ene o, elabena womewɔ nuteƒe le nu si mebla kpli wo la me o, eya ta nye hã metrɔ megbe de wo
aƒetɔ lae gblɔe
azɔ la esiae nye nu si mabla kple israel ƒe aƒe la, le ŋkeke siwo gbɔna la me
aƒetɔ lae gblɔe
matsɔ nye sewo ade woƒe susuwo me eye maŋlɔ wo ɖe woƒe dziwo ŋu
manye woƒe mawu eye woawo hã woanye nye dukɔ
ame aɖeke magafia nu ehavia alo afia nu nɔviaŋutsu agblɔ be, ‘dze si aƒetɔ la’ o, elabena wo katã woanyam tso ɖeviwo dzi va se ɖe tsitsiawo dzi
matsɔ woƒe nu vɔ̃ɖi wɔwɔwo ake wo eye nyemagaɖo ŋku woƒe nu vɔ̃wo dzi o
”
ke esi mawu yɔ nubabla sia be “yeye” la, ewɔ gbãtɔ wòdo xoxo eye nu si tsi, do xoxo la, nu ava yi kpuie
azɔ la, nubabla gbãtɔ ɖo ɖoɖowo anyi na subɔsubɔ eye wotu anyigbadzi kɔkɔeƒe hã
wotu agbadɔ; le agbadɔ la ƒe xɔ gbãtɔ me la, akaɖiti, kplɔ̃ kple ŋkumeɖobolo nɔ anyi eye woyɔ teƒe sia be kɔkɔeƒe
wotsɔ xɔmetsovɔ tso xɔ sia mee eye woyɔa teƒe si le xɔmetsovɔa megbe la be, kɔkɔeƒewo ƒe kɔkɔeƒe
nu siwo le xɔ sia mee nye sikavɔsamlekpui kple aɖaka si woyɔna be nubablaɖaka, wofa sika ɖe aɖaka sia ŋuti kpe ɖo
le aɖaka sia me la, míakpɔ kpe eve siwo dzi woŋlɔ se ewoawo ɖo, eye sikakplu si me mana le la hã le aɖaka la me hekpe ɖe arɔn ƒe atikplɔ si ƒo se la ŋuti
ŋutikɔkɔkɔe ƒe kerubiwo nɔ nubablaɖaka la tame eye wokeke woƒe aʋalawo ɖe teƒe si wotsɔa nu vɔ̃ kena le
ke míate ŋu adzro nya siawo me ayi edzi fifia o
ne nu sia nu sɔ gbe vɔ la, osɔfowo gena ɖe xɔ ŋgɔgbetɔ me ɖaa edzi edzi eye wowɔa mawusubɔsubɔdɔ
ke osɔfogã ɖeka koe gena ɖe xɔ emetɔ me eye wòwɔa esia zi ɖeka ko le ƒe ɖeka me
ne eyina la, megbea ʋu tsɔtsɔ ɖe asi o, ʋu si wòtsɔna saa vɔe, ɖe eya ŋutɔ kple dukɔ la ƒe nu vɔ̃ siwo wowɔ le manyamanya me la ta
gbɔgbɔ kɔkɔe ɖee fia to esia dzi be womeklo nu le mɔ si yi kɔkɔeƒe ƒe kɔkɔeƒe la dzi haɖe o, zi ale si agbadɔ gbãtɔ la gale te nu ko
esiae nye nufiafia tso fifia ƒe ɣeyiɣiwo ŋuti esi le asi tɔm edzi be nunana kple vɔsa siwo wowɔna na mawu la, mate ŋu aɖe vɔ̃ ɖa le ame si le subɔsubɔ wɔm la ƒe susu me o
wonye nuɖuɖu, nunono kple ŋutikɔklɔ ƒe kɔnu vovovowo ko ƒe nya, esiwo nyegotadzesiwo ƒe ɖoɖowo, esiwo nɔ anyi va se ɖe esime ɖoɖo yeyea va
esi kristo va abe nu nyui siwo li xoxo ƒe osɔfogã ene la, eto gbedoxɔ si lolo hede blibo wu la me, gbedoxɔ si wometsɔ asi tui o alo míagblɔ be menye nuwɔwɔ la ƒe akpa aɖe o
mege ɖe kɔkɔeƒewo ƒe kɔkɔeƒe la me to gbɔ̃wo kple nyiviwo ƒe ʋu me o, ke boŋ ege ɖe kɔkɔeƒe ƒe kɔkɔeƒe la me zi ɖeka hɔ̃ hena ɣeyiɣiwo katã to eya ŋutɔ ƒe ʋu me, esia me wòto xɔ ɖeɖe mavɔ na mí
nenye be gbɔ̃wo kple nyitsuwo ƒe ʋu kpakple nyiviwo ƒe afi si wohlẽ ɖe ame siwo ŋuti mekɔ o la ŋu wɔnɛ be woƒe ŋuti kɔna le gotagome la,
ekema geɖe wu kristo, ame si to gbɔgbɔ mavɔ la me tsɔ eɖokui na mawu fɔɖiɖimanɔmee la, ƒe ʋu aklɔ míaƒe dzitsinyawo ŋuti tso nu siwo hea ku vɛ la me, ale be míate ŋu asubɔ mawu gbagbe la
le susu sia tae kristo nye nubabla yeye la ƒe avuléla be ame siwo woyɔ la naxɔ domenyinyi mavɔ la ƒe ŋugbedodo
azɔ la eku be wòazu fe xexeɖeta aɖe ame siwo wɔ nu vɔ̃ le nubabla xoxoa te
afi si woŋlɔ domenyigbalẽ da ɖi le la, ehĩa be ame si ŋlɔ agbalẽ sia naku hafi,
elabena wowɔa domenyigbalẽa me nyawo ŋuti dɔ ne ame si ŋlɔe da ɖi la megava li o
womewɔa domenyigbalẽ me nyawo ŋuti dɔ ne ame si ŋlɔ agbalẽa la le agbe o
esia tae womewɔ nubabla gbãtɔ me nyawo dzi ʋu manɔmee o
esi mose ɖe gbeƒã se ɖe sia ɖe si le segbalẽa me na dukɔ la la, etsɔ nyiviwo ƒe ʋu, tsi, ɖetifufu dzẽ kple ƒumekutsa eye wòtsɔe hlẽ ʋu ɖe segbalẽ kple dukɔ haho la ŋuti
tete wògblɔ bena, “esia nye nubabla la ƒe ʋu, nubabla si mawu de se na mi be mialé ɖe asi
”
nenema ke wòhlẽ ʋu ɖe agbadɔ la kple nu siwo katã ŋuti dɔ wowɔna le subɔsubɔ me la ŋuti
le nyateƒe me se la bia be woakɔ nu sia nu kloe ŋuti kple ʋu, eye newomekɔ ʋu ɖi o la nu vɔ̃ tsɔtsɔke manɔ anyi o
eya ta ehĩa kokoko be woakɔ nu siwo nye dziƒonuwo ƒe vɔvɔli ŋuti kple vɔsa siawo, gake woakɔ dziƒonuawo ŋutɔ ŋu kple vɔsa siwo de ŋgɔ wu esiawo
elabena kristo meyi ɖe kɔkɔeƒe si wowɔ kple asi la me esi nye dziƒotɔ ƒe vɔvɔli la me o, ke boŋ eyi ɖe dziƒotɔ la ŋutɔ me afi si wodo ɖe mawu ŋkume le azɔ ɖe mía teƒe
nenema ke meyi ɖe dziƒo be wòatsɔ eɖokui ana zi geɖe abe ale si osɔfogã la gena ɖe kɔkɔeƒe ƒe kɔkɔeƒe la ƒe sia ƒe kple ʋu si menye eya ŋutɔ tɔ o la ene o
ne ele alea la ele na kristo be wòatsɔ eɖokui ana fukpekpe zi geɖe tso esi me ke woɖo xexea me gɔme anyi, gake azɔ la eva zi ɖeka hena ɣeyiɣiwo katã le ɣeyiɣi siawo ƒe nuwuwu be wòaɖe nu vɔ̃ ɖa to eɖokui tsɔtsɔ savɔe me
abe ale si woɖoe na ame be wòaku zi ɖeka eye le esia megbe wòadze ŋgɔ ʋɔnudɔdrɔ̃ ene la,
nenema ke wotsɔ kristo hã savɔe zi ɖeka be wòaɖe ame geɖewo ƒe nu vɔ̃ ɖa eye agava zi evelia menye be wòagava ɖe nu vɔ̃ ɖa o ke boŋ be wòahe ɖeɖe vɛ na ame siwo katã le elalam
se la nye nu nyui siwo gbɔna la ƒe vɔvɔli ko eye menye nua ŋutɔwo o
le susu sia ta la, vɔsa siwo wowɔna agbadre ƒe sia ƒe la, mate ŋu awɔ ame siwo va subɔnɛ la blibo gbeɖe o
ne ɖe vɔsa mawo te ŋu wɔ wo blibo la, ne womedzudzɔ vɔsasa oa? elabena, anye ne vɔsa la kɔ ame siwo sanɛ la ŋuti zi ɖeka hena ɣeyiɣiawo katã eye woƒe dzitsinyawo magabu fɔ wo le woƒe nu vɔ̃wo ta o
ke vɔsa mawo ɖoa ŋku nu vɔ̃ dzi na ameawo ƒe sia ƒe,
elabena mele bɔbɔe be nyitsuwo kple gbɔ̃wo ƒe ʋu naɖe nu vɔ̃ ɖa o
eya ta esi kristo va xexeame la egblɔ bena
“mèdi vɔsa kple numemewo o, ke boŋ ŋutilã si nèdzra ɖo ɖi nam;
eye numevɔsa kple nu vɔ̃ vɔsawo hã medzea ŋuwò o
tete megblɔ be, ‘nyee nye esi, woŋlɔ nu tso ŋutinye le lagbalẽgbalẽ me be, o mawu, meva be mawɔ wò lɔlɔ̃nu
’”
gbã la egblɔ be, “vɔsawo, numemewo kple numevɔsawo kpakple nu vɔ̃ vɔsawo la medi wo o eye womedzea ŋuwò hã o
” togbɔ be se la bia be woawɔ wo hã
tete wògblɔ bena, “nyee nye esi, meva be mawɔ wò lɔlɔ̃nu
” ale wòɖe se gbãtɔ la ɖa be wòaɖo evelia anyi
eye to mawu ƒe lɔlɔ̃nu wɔwɔ me wowɔ mí kɔkɔe to yesu kristo ƒe ŋutilã si wòtsɔ sa vɔe hena ɣeyiɣiwo katã la me
osɔfo la wɔa eƒe vɔsasadɔwo gbe sia gbe eye nenema ke wòwɔ vɔsa mawo ke edziedzi, vɔsa siwo mate ŋu aɖe nu vɔ̃ ɖa akpɔ gbeɖe o
ke esi osɔfo sia ya sa vɔ ɖe nu vɔ̃wo ta zi ɖeka hena ɣeyiɣiawo katã la eyi ɖanɔ mawu ƒe nuɖusime
tso ɣemaɣi la ele lalam be woatsɔ eƒe futɔwo awɔ eƒe afɔɖodzinui
elabena to vɔsa ɖeka si wòwɔ me la ewɔ ame siwo ŋuti kɔm wòle la blibo tegbegbe le mawu ƒe ŋkume
gbɔgbɔ kɔkɔe hã ɖi ɖase tso esia ŋuti; gbã la egblɔ bena,
“esia nye nu si mabla kpli wo le ɣeyiɣi ma megbe, yehowae gblɔe
matsɔ nye sewo ade woƒe dziwo me eye maŋlɔ wo ɖe woƒe susuwo me
”
egagblɔ kpe ɖe eŋu be, “nyemagaɖo ŋku woƒe nu vɔ̃wo kple nu vɔ̃ɖi wɔwɔwo dzi azɔ o
”
eye afi si wotsɔ nu siawo ke le la vɔsasa ɖe nu vɔ̃ ta megahĩa o
eya ta nɔvi lɔlɔ̃wo, esi me kakaɖedzi le mía si be míage ɖe kɔkɔeƒe ƒe kɔkɔeƒe la to yesu ƒe ʋu me ŋuti la,
eʋu mɔ yeye kple mɔ gbagbe na mí to xɔmetsovɔ si nye eƒe ŋutilã la me
eye esi osɔfogã le mía si le mawu ƒe aƒe nu ta la,
mina míate ɖe mawu ŋu le dzi vavã me kple xɔse ƒe kakaɖedzi blibo la me kple dzi siwo ŋu wohlẽ ʋu ɖo be wòaklɔ mía ŋuti tso dzitsinya vɔ̃ɖiwo me, eye wòale tsi na míaƒe ŋutilãwo kple tsi zɔzrɔ̃e
mina míalé mɔkpɔkpɔ si me míeʋu la me ɖe asi maʋãmaʋãe elabena ame si do ŋugbea la nye nuteƒewɔla
eye mina míabu ale si míado ŋusẽ mía nɔewo la ŋuti be woayi dzi le lɔlɔ̃ kple dɔ nyui wɔwɔ me
migana míagbɔ dzɔ le míaƒe takpeƒewo dede me o, abe ale si ame aɖewo tsɔe ɖo dɔe nɔ kuvia wɔm ene o, ke boŋ mina míade dzi ƒo na mía nɔewo vevietɔ esi mienyae be eƒe ŋkeke la te tu aƒe kpokploe
ne míebua le nu vɔ̃ wɔwɔ dzi, esi míenya nyateƒe la vɔ megbe la, vɔsasa ɖe nu vɔ̃wo ta aɖeke megali o,
ke nu si ko míanɔ mɔ kpɔm na le ŋɔdzi gã aɖe me lae nye ʋɔnudɔdrɔ̃ kple dzobibi si ava fiã mawu ƒe futɔwo
ame sia ame si ada le mose ƒe se dzi la, woƒua kpee nublanuimakpɔmakpɔtɔe le ɖaseɖila eve alo etɔ̃ ƒe nya nu
tohehe gã kae miesusu be mehedze na ame si titi afɔ ɖe mawu ƒe vi la dzi oa? ame si do ŋunyɔ nubabla la ƒe ʋu si klɔ eŋuti la abe nu makɔmakɔ wònye ene eye wodzu amenuveve ƒe gbɔgbɔ la?
elabena míenya ame si gblɔ be, “hlɔ̃biabia la tɔnyee, maɖo eteƒe nɛ,” egagblɔ hã be, “aƒetɔ la adrɔ̃ ʋɔnu eƒe dukɔ la
”
enye ŋɔdzinu be ame aɖe nage ɖe mawu gbagbe la ƒe asi me
miɖo ŋku ŋkeke siwo do ŋgɔ la dzi esi miexɔ kekeli la vɔ la mienɔ te sesĩe to ʋiʋli geɖewo me mieto fukpekpe hã me kalẽtɔe
ɣeaɖewoɣi la wodzua mi le gaglã gbe eye wotia mia yome, ɣebubuɣiwo la mienɔ te kpe ɖe ame siwo nɔ xaxa mawo ke me la ŋuti
miefa konyi kple ame siwo wode gaxɔ me eye esi woxɔ miaƒe nunɔamesiwo le mia si akpasesẽtɔe la miexɔe kple dzidzɔ, elabena miawo ŋutɔ mienyae be nunɔamesi siwo nyo saã wu eye womenyunyɔna o la le mia si
eya ta dzi megaɖe le mia ƒo o elabena miaƒe dzideƒo ahe fetu geɖe vɛ na mi
ele be miado vevie ale be ne miewɔ mawu ƒe lɔlɔ̃nu la miaxɔ nu si ƒe ŋugbe wòdo
elabena le ɣeyiɣi kpui aɖe megbe la, “ame si gbɔna la ava ɖo matsi megbe o
ke nye dzɔdzɔetɔ la anɔ agbe to xɔse me
ke ne ede megbe la nyemakpɔ dzidzɔ le eŋuti o
”
ke míawo ya míele abe ame siwo de megbe eye wotsrɔ̃ la ene o, ke boŋ míenye ame siwo xɔe se eye míekpɔ ɖeɖe
azɔ la xɔse nye kaka ɖe nu siwo míekpɔ mɔ na la dzi kple dziɖoɖo ɖe nu siwo míekpɔna o la ŋu
to xɔse mee ame siwo do ŋgɔ la kpɔ ɖaseɖiɖi nyui le mawu gbɔ le
to xɔse me míese egɔme be mawu ɖe gbe eye xexeame va dzɔ ale be wowɔ nu si wokpɔna la tso nu si wowekpɔna o la me
to xɔse me abel tsɔ vɔsasa si nyo wu kain tɔ la na mawu
to xɔse me wokafui be enye ame dzɔdzɔe esi mawu ƒo nu nyui tso eƒe vɔsa la ŋu
to xɔse me wògale nu ƒom ko togbɔ be eku hã
to xɔse me wokɔ enɔk dzoe tso agbe sia me ale be meɖɔ ku kpɔ o, ale womegakpɔe o elabena mawu kɔe dzoe
elabena hafi wokɔe dzoe la wogblɔ tso eŋu be mawu kpɔ ŋudzedze le eya amea ŋuti
xɔse manɔmee la ame aɖeke mate ŋu adze mawu ŋu o, elabena ame si va mawu gbɔ la ele be wòaxɔe se be mawu li eye wòɖoa eteƒe na ame siwo dinɛ vevie
to xɔse me esi woxlɔ̃ nu noa tso nu siwo mekpɔ dzɔ haɖe o ŋuti la etsɔ vɔvɔ̃ kɔkɔe kpa aɖakaʋu be wòaɖe eya kple eƒe ƒomea
to eƒe xɔse me wòbu fɔ xexeame eye wòzu dzɔdzɔenyenye si vana to xɔse me la ƒe domenyila
to xɔse me esi woyɔ abraham be wòayi teƒe si wòava xɔ wòazu eƒe domenyinu la, eɖo to eye wòyi, togbɔ be menya afi si yim wònɔ o hã
to xɔse me ewɔ nɔƒe ɖe ŋugbedodonyigba la dzi eye wònɔ afi ma abe amedzro si le dzronyigba dzi la ene, elabena enɔ avɔgbadɔwo me
nenema kee nye isak kple yakɔb ame siwo hã nye ŋugbedodo ma ke ƒe domenyilawo kplii
elabena abraham nɔ mɔ kpɔm na du si mawu ŋutɔ nye egɔmeɖola, aɖaŋuwɔla kple etula
to xɔse me esi abraham tsi xɔ ƒe geɖe hã la, ete ŋu dzi vi
nenema kee nye srɔ̃a, sara, hã, ame si tsi ko tsã
to xɔse me abraham zu fofo elabena mawu ame si do ŋugbe nɛ la, bui nuteƒewɔlae
ale to ame ɖeka sia dzi, ame si ŋu míate ŋu agblɔ le be megale ŋutsu me o la, dzidzime geɖe siwo sɔ gbɔ abe ɣletiviwo le dziŋgɔlĩ ŋu kple ƒutake ene la va dzɔ
ame siawo katã va ku esime wogalé xɔse me ɖe asi ko
womexɔ nu siwo ƒe ŋugbe wodo na wo la o, ɖe ko wokpɔ wo, do dzaa na wo le adzɔge eye woʋu eme be amedzrowo kple mɔzɔlawo yewonye le anyigba dzi le afi
ame siwo gblɔ nya siawo tɔgbi la, ɖee fia be wole woawo ŋutɔ ƒe dedu dim
nenye be du si me wotso la ŋuti bum wonɔ la, anye ne mɔnukpɔkpɔ anɔ wo si be woatrɔ ayi
le esia teƒe la wole du si nyo wu esi nye dziƒotɔ la dim
eya ta menye ŋukpe na mawu be woayɔe be woƒe mawu o, elabena edzra du nyui aɖe ɖo ɖi na wo
to xɔse me esi mawu do abraham kpɔ la, etsɔ via isak be yeasa vɔe, eya ame si xɔ ŋugbedodoawo la, nɔ klalo be yeatsɔ viaŋutsuvi ɖeka hɔ̃ la asa vɔe,
togbɔ be mawu gblɔ nɛ be, “to isak dzi la dzidzimevi siwo katã ƒe ŋugbe wodo na wò la ava dzɔ hã
”
abraham dze sii be mawu ate ŋu afɔ ame kukuwo ɖe tsitre eye woate ŋu agblɔe ko be exɔ isak tso ku me
to xɔse me isak yra yakɔb kple esau, ku ɖe nu si woava nye le etsɔ me ŋuti
to xɔse me yakɔb yra yosef viŋutsuwo le esime eƒe kuɣi ɖo eye wòziɔ ɖe eƒe atitɔɖeŋu ŋuti hesubɔ mawu
to xɔse me esime yosef ƒe kuɣi ɖo la, eƒo nu tso israelviwo ƒe gododo le egipte ŋuti eye wògblɔ ɖoɖo tso eƒe ƒuwo ŋuti na wo
to xɔse me mose dzilawo ɣlae ɣleti etɔ̃ sɔŋ le edzidzi vɔ megbe elabena wokpɔe dze sii be menye vidzĩ dzodzro aɖe koe wònye o eya ta womevɔ̃ na fia la ƒe se dzi dada o
to xɔse me esi mose va tsi la, egbe be womayɔ ye be farao vinyɔnu ƒe viŋutsu o
ke boŋ elɔ̃ be yeakpe fu kple mawu ƒe amewo wu be yease nu vɔ̃ ƒe vivi hena ɣeyiɣi kpui aɖe ko
ebu vlododo le “mesia” la ta nu xɔasi wu kesinɔnu siwo katã nɔ egipte elabena enɔ mɔ kpɔm na eƒe fetu gã si nɔ ŋgɔgbe
to xɔse me mose dzo le egipte eye mevɔ̃ na fia la ƒe dziku o, ke boŋ edo vevi nu elabena ekpɔ eya, ame si womekpɔna kple ŋku o
to xɔse me mose ɖo ŋutitotoŋkekenyui kple ʋuhehlẽ la anyi ale be nugblẽla si wu ŋgɔgbeviwo la maka asi israelviwo ƒe ŋgɔgbeviwo ŋu o
to xɔse me israelviwo tso ƒu dzĩ la abe anyigba ƒuƒui dzie wozɔ ene, gake esi egiptetɔwo hã dze agbagba be yewoawɔ nenema la, wo katã tsi ƒu dzĩ la me
to xɔse me yeriko ƒe gliwo mu esi israelviwo ƒo xlãe ŋkeke adre
to xɔse me gbolo rahab, esi wòxɔ ŋkutsalawo ta la, womewui kpe ɖe tosẽlawo ŋuti o
đe wògahiã be mayi edzia? ɣeyiɣi mele asinye be maƒo nu le gideon, barak, samson, yefta, david, samuel kple nyagblɔɖila bubuwo ŋuti o,
ame siwo to xɔse me xɔ fiaɖuƒewo, ɖu dzi le dzɔdzɔenyenye me eye woƒe asi su nu si ƒe ŋugbe wodo la dzi
ame siawo de ga nu na dzatawo,
tsi dzoƒeaɖewo nu eye wosi le yi nu, ame siwo ƒe gbɔdzɔgbɔdzɔ trɔ zu ŋusẽ, wozu kalẽtɔwo le aʋa me eye woɖu dzronyigbadziʋakɔwo dzi
wogbɔ agbe nyɔnu siwo ƒe lɔlɔ̃tɔwo ku eye wotsɔ wo na wo agbagbe
wowɔ funyafunya ame bubuwo eye wogbe be womegana ablɔɖe yewo o ale be tsitretsitsi si nyo wu la nasu yewo si
woɖu fewu le ame aɖewo ŋu, woƒo ɖewo kple atam ke wode ga bubuwo eye wode wo gaxɔ me
woƒu kpe wo, wodze wo kple laxalaxa ɖe eve eye wowu wo kple yi
wonɔ yiyim le alẽgbalẽwuwo kple gbɔ̃gbalẽwuwo me le ahedada gã aɖe me
woti wo yome eye wosẽ ŋuta le wo ŋu,
womeɖi naneke le xexe sia me o
wonɔ tsaglãla tsam le gbedzi, towo dzi, agadowo me kple agakpetowo me le anyigba dzi
woɖi ɖase nyui le ame siawo katã ŋuti le woƒe xɔse ta, ke hã la wo dometɔ aɖeke mexɔ nu si ƒe ŋugbe wodo la o
mawu wɔ ɖoɖo si nyo wu la ɖe mía ŋuti, ale be ne wowɔ ɖeka kpli mí la hafi ko woade blibo
eya ta esi ɖaseɖilawo ƒe ha gã aɖe ƒo xlã mí ta la, mina míaɖe mɔxenu ɖe sia ɖe kple nu vɔ̃ si bla mí sesĩe la ɖa eye mina míake duɖime si woɖo ɖi na mí la kple vevidodo
mina míakpɔ yesu dzi, ame si nye míaƒe xɔse ƒe gɔmeɖola kple nuwula, ame si le dzidzɔ si le ŋgɔ nɛ ta la, to atitsoga ƒe fu la me eye mebui ŋukpee o
ale wòyi ɖanɔ mawu ƒe fiazikpui la ƒe nuɖusime
mibu fukpekpe gã si me wòto le nu vɔ̃ wɔlawo sime ŋu ale be miagagbɔdzɔ eye dzi naɖe le mia ƒo o
le miaƒe ʋiʋli le nu vɔ̃ sime la, mieʋli va se ɖe esime miaƒe ʋu kɔ ɖi haɖe o
ke mieŋlɔ dzideƒonya si yɔ mi be viŋutsuwo la be
nya lae nye be, “vinyeŋutsu, mègado vlo aƒetɔ la ƒe amehehe eye dzi megaɖe le ƒowò ne eka mo na wò o,
elabena aƒetɔ la ɖɔa ame siwo wòlɔ̃ la ɖo eye wòhea to na ame sia ame si wòxɔ abe viaŋutsu ene
”
mito fukpekpe me abe miaƒe hehe ƒe akpa aɖe ene elabena mawu le mia hem abe viaŋutsuwo ene elabena viŋutsu kae li ame si fofoa mehea to na o?
ame sia ame toa hehe me eya ta ne miawo mieto hehe me o la, ekema mienye viŋutsuvi vavãwo o, ke boŋ mienye ahasiviwo
gawu la, anyigbadzifofowo le mía si, ame siwo naa hehe mí eye míetsɔ bubu naa wo ɖe eta
geɖe wu la, ele be míabɔbɔ mía ɖokui ɖe mía fofo, gbɔgbɔmetɔ, te be míanɔ agbe!
míaƒe anyigbadzifofowo hea to na mí hena ɣeyiɣi kpui aɖe abe ale si wònyo na woe ene gake mawu ya hea to na mí hena míaƒe nyonyo be míakpɔ gome le eƒe kɔkɔenyenye me
tohehe aɖeke meli si vivia ame nu o, ke boŋ evena, ke hã la, emegbe la, etsea dzɔdzɔenyenye kple ŋutifafa ƒe kuwo na ame siwo to tohehe la te
eya ta mido ŋusẽ miaƒe abɔ siwo gbɔdzɔ kple miaƒe klo beliwo
mita mɔ dzɔdzɔewo na miaƒe afɔwo ale be atatututɔ matsi mɔ ta o, ke boŋ wòakpɔ dɔyɔyɔ
midze agbagba ɖe sia ɖe be mianɔ anyi kple amewo katã le ŋutifafa me eye mianɔ kɔkɔe, elabena kɔkɔenyenyemanɔmee la ame aɖeke mate ŋu akpɔ aƒetɔ la o
mikpɔ egbɔ be, mawu ƒe amenuveve metsi ame aɖeke ŋu o eye mikpɔ nyuie be gbe vɔ̃ aɖeke meto ke ɖe mia dome esi ava zu aɖi vɔ̃ɖi anɔ fu ɖem na ame geɖewo ahaƒo ɖi wo o
mikpɔ nyuie be ame aɖeke mezu ahĩawɔla alo anye mawumavɔ̃la abe esau ene ame si tsɔ eƒe ŋgɔgbevinyenye kple eŋu domenyinuwo dzra ɖe nuɖuɖu zi ɖeka ko ta la ene o
abe ale si mienya nyuie ene la, esi wòva be yeanyi yayra sia ƒe dome emegbe la, wogbe enana
mɔ aɖeke meli si dzi wòato be woatrɔ nu sia o, togbɔ be edi yayra sia kple aɖatsi hã
menye to si ŋuti woate ŋu aka asii, to si le bibim kple dzo la gbɔe mieva o; mieva viviti, afudodo kple ahom gbɔ o
menye kpẽɖiɖi, gbe si le nu ƒom ale be ame siwo see la ɖe kuku nɛ be megaƒo nu na yewo azɔ o la gbɔe mieva o;
elabena womate ŋu awɔ ɖe gbe si woɖe na wo be, “ne lã aɖe gɔ̃ hã ka asi to la ŋu la, ele be woaƒu kpee woaku la dzi o
”
nukpɔkpɔ la dzi ŋɔ ale gbegbe be mose gblɔ be, “mele dzodzom nyanyanya kple vɔvɔ̃
”
ke mieva zion to la gbɔ, dziƒo yerusalem, si nye mawu gbagbe la ƒe du la gbɔe mieva
mieva mawudɔla akpe akpe siwo ƒo ƒu le dzidzɔ kpɔm la ƒe asaɖa me
mieva ŋgɔgbevi la ƒe hame, ame si ƒe ŋkɔwo woŋlɔ ɖe dziƒo
mieva mawu, ame si nye amegbetɔwo katã ƒe ʋɔnudrɔ̃la la gbɔ
mieva ame dzɔdzɔe siwo wowɔ blibo la ƒe gbɔgbɔwo gbɔ,
mieva yesu, nubabla yeye la ƒe avuléla la gbɔ kple ʋuhehlẽ si ƒo nu nyuie wu abel ƒe ʋu la gbɔ
mikpɔ nyuie be miagagbe toɖoɖo ame si le nu ƒom la o
nenye be womete ŋu si, esi wogbe toɖoɖo eya ame si xlɔ̃ nu wo le anyigba dzi la nu o la, ale ke míawo ya míate ŋu asii ne míegbe toɖoɖo ame si le nu xlɔ̃m mí tso dziƒo?
le ɣemaɣi me la, eƒe gbe ʋuʋu anyigba gake azɔ la edo ŋugbe be, “magaʋuʋu menye anyigba ɖeɖe ko o, ke boŋ dziƒowo hã”
nyagbe, “ake” ɖee fia be woaɖe nu si woate ŋu aʋuʋu la ɖa, nu siwo nye nuwɔwɔwo ale be nu siwo womate ŋu aʋuʋu o la ɖeɖe ko natsi anyi
eya ta esi míele mɔ kpɔm na fiaɖuƒe si womate ŋu aʋuʋu o la xɔxɔ la, mina míada akpe ɖe eta eye míasubɔ mawu le mɔ si adze la dzi le vɔvɔ̃ kple dzodzo nyanyanya me,
elabena dzo si fiaa nu lae nye míaƒe mawu la
minɔ mia nɔewo lɔlɔ̃ dzi ɖaa abe dadaviwo ene
migaŋlɔ amedzrowɔwɔ be o; to esia wɔwɔ me ame aɖewo xɔ mawudɔlawo le manyamanya me
miɖo ŋku ame siwo wode gaxɔme la dzi abe miawo hãe le gaxɔme kpli wo ene
nenema ke miɖo ŋku ame siwo wole fu wɔmii la dzi abe miawo hãe le fua kpem ene
ame sia ame nade bubu srɔ̃ɖeɖe ŋu eye womaƒo ɖi srɔ̃ɖeba o elabena mawu abu fɔ ahasiwɔlawo kple matrewɔlawo katã
mite mia ɖokuiwo ɖa xaa tso galɔlɔ̃ gbɔ eye nu si le mia si la nedze mia ŋu elabena mawu gblɔ be, “nyemaɖe asi le mia ŋu akpɔ o eye nyemagblẽ mi ɖi akpɔ gbeɖe o
”
esia ta míegblɔ kple dzideƒo be, “yehowae nye nye xɔnametɔ, nyemavɔ̃ o
nu ka amegbetɔ ate ŋu awɔm?”
miɖo ŋku miaƒe kplɔlawo dzi, ame siwo gblɔa mawu ƒe nya na mi
mibu nu siwo do go tso woƒe agbenɔnɔ me la ŋuti ne miasrɔ̃ woƒe xɔse
yesu kristo metrɔna gbeɖe o, ale si wònɔ etsɔ si va yi, nenema kee wòle egbe eye nenema kee wòanɔ ɖaa
migana nufiafia trama aɖeke nakplɔ miaƒe susuwo adzoe o
enyo be woatsɔ amenuveve ado ŋusẽ miaƒe dziwo ke menye to nuɖuɖu tɔxɛ aɖewo ƒe sewo dzi wɔwɔ me o, esiwo mehea viɖe aɖeke vanɛ na ame siwo ɖunɛ la o
vɔsamlekpui aɖe le mia si; osɔfo siwo subɔna le agbadɔ me gɔ̃ hã mekpɔ mɔ aɖu nu si tso vɔsamlekpui sia dzi o
osɔfogã la tsɔa lãwo ƒe ʋu yina ɖe kɔkɔeƒe ƒe kɔkɔeƒe la abe nu vɔ̃ ŋuti vɔsa ene, gake wotɔa dzo lãawo ŋutɔ le asaɖa la godo
esia tae yesu hã kpe fu le du la ƒe agbo godo be wòakɔ eƒe amewo ŋu, awɔ wo kɔkɔe to eya ŋutɔ ƒe ʋu la me
eya ta mina míayi egbɔ azɔ le asaɖa la godo be míawo hã míaɖu ŋukpe si wòtsɔ,
elabena du si nɔa anyi ɖaa la, mele mía si le afii o, ke míele mɔ kpɔm na du si lava va
eya ta mina míatsɔ kafukafuvɔsa na mawu ɣesiaɣi to yesu dzi, kafukafu siwo nye kutsetse tso nuyi siwo ʋua yesu ƒe ŋkɔ me la me
migaŋlɔ nyuiwɔwɔ be o eye miama nu kple mia nɔewo elabena vɔsa siawo tɔgbie dzea mawu ŋu
miɖo to miaƒe kplɔlawo eye miwɔ ɖe nu siwo wogblɔ na mi la dzi elabena wole mia ta kpɔm abe ame siwo wòle be woana akɔnta mawu tso woƒe dɔwɔna ŋu ene
miɖo to wo ale be woƒe dɔwɔwɔ nanye dzidzɔ na wo eye mazu agba na wo o; elabena ne ele alea la, manye kpekpeɖeŋu aɖeke na miawo hã o
mido gbe ɖa ɖe mía ta ɣesiaɣi
míeka ɖe edzi be dzitsinya nyui le mía si eye míedina be míanɔ agbe bubutɔe ɣesiaɣi le nu sia nu me
medi vevie be maƒoe ɖe mia nu tɔxɛ be miado gbe ɖa be woaɖe asi le ŋutinye na mi kpuie
ŋutifafa ƒe mawu la, ame si to nubabla mavɔ ƒe ʋu la me kplɔ míaƒe aƒetɔ yesu kristo alẽkplɔla gã la do goe tso ame kukuwo dome la,
natsɔ nu nyui sia nu nyui akpe ɖe mia ŋuti le eƒe lɔlɔ̃nuwɔwɔ ta eye wòawɔ nu si dze eŋu la le mía me to yesu kristo dzi, ame si ko tɔ anye ŋutikɔkɔe tso mavɔ me yi mavɔ me
amen
nɔvi lɔlɔ̃awo, mele eƒom ɖe mia nu be mialé to ɖe nye dzideƒonamenyawo ŋu elabena agbalẽ kpui aɖe koe wònye meŋlɔ na mi
medi be mana mianya be woɖe asi le mía nɔvi timoteo ŋu
ne eva ɖo afi sia kaba la, nye kplii míava kpɔ mi ɖa
mido gbe na miaƒe kplɔlawo katã kple mawu ƒe ameawo katã
nɔvi siwo tso italia hã do gbe na mi
amenuveve nanɔ anyi kple mi katã
agbalẽ sia tso yakobo, mawu kple aƒetɔ yesu kristo ƒe dɔla, gbɔ na yudatɔ kristotɔ siwo kaka ɖe xexeame godoo
mele gbe dom na mi katã
nɔvi lɔlɔ̃awo, ne dodokpɔ ƒomevi geɖewo tu mi la mibui dzidzɔ sɔŋ,
elabena mienyae bena miaƒe xɔse ƒe dodokpɔ hea dzidodo vanɛ
ele be dzidodo nawu eƒe dɔ nu ale be miatsi azu blibo eye naneke mahiã mi o
ne ame aɖe hiã nunya la nebia mawu ame si naa ame sia ame faa kple dɔmekɔkɔ eye mawu anae fɔbubumanɔmee
gake ne ebia la ele nɛ be wòaxɔe ase ɖikekemanɔmee elabena ame si kea ɖi la le abe ƒutsotsoe si ya ƒona yina gbɔna la ene
ame ma megasusu be yeaxɔ naneke tso aƒetɔ la gbɔ o
elabena enye dzime eve susula eye meli ke le nu siwo katã wowɔna la me o
nɔvi si mele nɔƒe kɔkɔ aɖeke o la neƒo adegbe be wodo ye ɖe dzi
ke ame si si kesinɔnuwo le la neƒo adegbe be yemenye naneke o elabena enu ava yi abe seƒoƒo le gbe dzi ene
elabena ɣe dzena eye ɣe la ƒe ŋusẽ naa gbe yrɔna eye eƒe seƒoƒo duduna, ale wòbua eƒe anidzedze
nenema ke kesinɔtɔ hã nu ava yi esime wòɖo eƒe agbe ƒe viviƒe
woayra ame si doa dzi le tetekpɔ me elabena ne enɔ te va se ɖe nuwuwu la axɔ agbefiakuku esi ƒe ŋugbe mawu do na ame siwo lɔ̃nɛ
ne wote ame aɖe kpɔ la megagblɔ be, “mawu le teyem kpɔ o
” elabena womate ŋu atsɔ nu vɔ̃ɖi ate mawu kpɔ alo eya ŋutɔ hã nate ame aɖeke akpɔ o
ke boŋ ame sia ame ƒe didi vɔ̃woe tenɛ kpɔna eye woblea enu hehenɛ dzonae
emegbe la didi vɔ̃ la fɔa fu hedzia nu vɔ̃ eye ne nu vɔ̃ tsi nyuie la edzia ku
nɔvi lɔlɔ̃awo, migana woable mi o
nunana nyui kple nunana deblibo ɖe sia ɖe dziƒoe wòtsona, tso dziƒokekeli ƒe fofo la gbɔ, ame si metrɔna abe ale si vɔvɔlĩ trɔnae ene o
enye eƒe lɔlɔ̃nu be wòadzi mí to nyateƒe ƒe nya la me ale be míanye eƒe nuwɔwɔwo katã ƒe kutsetse gbãtɔ
nɔvinye lɔlɔ̃awo, milé ŋku ɖe nu sia ŋu be
ame sia ame naɖe abla le nusese me, nanɔ blewu le nuƒoƒo kple dzikudodo me,
elabena ame ƒe dziku mehea dzɔdzɔenyenye ƒe agbenɔnɔ si mawu di la vanɛ o
eya ta miɖe ŋutilãmeɖiƒoƒowo katã ɖi kple nu vɔ̃ɖi wɔwɔ si bɔ ɖe mia dome la ɖi, eye miatsɔ ɖokuibɔbɔ axɔ nya si wodo ɖe mia me esi si ŋusẽ le be wòaɖe miaƒe luʋɔwo
miganye nya la selawo ko ahanɔ mia ɖokuiwo blem o, ke boŋ miwɔ ɖe nu si nya la gblɔ dzi
elabena ame aɖe si se nya la eye mewɔ ɖe edzi o ɖi ame aɖe si kpɔ eƒe mo le ahuhɔ̃e me,
ke esi wodzo le ahuhɔ̃ea gbɔ la megaɖo ŋku ale si eƒe dzedzeme le la dzi o
ke ame si dzroa mawu ƒe se si de blibo, si naa ablɔɖe ame la me tsitotsito ɣesiaɣi eye meŋlɔa nu si wòsrɔ̃ la be o ke boŋ wòwɔa edzi la woayrae le nu si wòwɔna la me
ne ame aɖe gblɔ be yenye xɔsetɔ ke mede ga eƒe aɖe o la le eɖokui blem eye eƒe xɔse la hã nye dzodzro
xɔse si mía mawu fofo la xɔna abe esi le dzadzɛ eye kpɔtsɔtsɔ mele eŋu o lae nye esi be
woakpɔ tsyɔ̃eviwo kple ahosiwo dzi le woƒe xaxa me, eye be amea maƒo ɖi eɖokui kple xexemenuwo o
nɔvinye lɔlɔ̃awo, abe ame si xɔ míaƒe ŋutikɔkɔe ƒe aƒetɔ, yesu kristo, dzi se ene la, migakpɔ ame ŋkume o
mítsɔe be ame aɖe va míaƒe sɔleme eye wòdo sikasigɛ nyuitɔ heta avɔ xɔasi eye ame dahe si do awu vuvu hã ge ɖe sɔlemexɔa me
ne mietsɔ bubu tɔxɛ na ame si do awu xɔasi la hegblɔ nɛ be, “va nɔ teƒe nyui sia,” gake miegblɔ na ame dahe la be “wò ya nɔ tsitre ɖe afi ma” alo “bɔbɔ nɔ anyigba le nye afɔnu,” la
ɖe miede vovo ameawo me le mia dome eye mieva zu ʋɔnudrɔ̃la siwo me susu vɔ̃ɖiwo le o mahã?
nɔvinye lɔlɔ̃tɔwo, miɖo tom
đe mawu metia ame siwo xexemetɔwo buna be wonye ame dahewo la be woanye kesinɔtɔwo le xɔse me eye be woanyi fiaɖuƒe si ŋugbe wòdo na ame siwo lɔ̃nɛ la ƒe dome o mahã?
ke miawo la miedzu ame dahewo
đe menye kesinɔtɔwoe le miabam oa?
đe menye woawoe le ɖi ƒom ame si ŋu bubuŋkɔ le, ame si tɔ mienye la oa?
ne mielé fiasedede si le mawunya me esi gblɔ be, “lɔ̃ hawòvi abe wò ŋutɔ ɖokuiwò ene,” ɖe asi la miele nu dzɔdzɔetɔ wɔm
ke ne miele ame ŋkume kpɔm la miewɔ nu vɔ̃ eye se la bu fɔ mi be mienye sedzidalawo
ame si wɔa mawu ƒe sewo katã dzi, gake wòda le ɖeka pɛ dzi la, eda le wo katã dzi
elabena ame si de se be, “mègawɔ ahasi o” la eya kee de se be, “mègawu ame o
” eya ta ne mèwɔ ahasi o, gake nèwu ame la, ènye sedzidala
miaƒe nuƒo kple agbenɔnɔ naɖee fia be wole ʋɔnu drɔ̃ ge mi kple se si naa ablɔɖe
elabena ʋɔnudɔdrɔ̃ si me nublanuikpɔkpɔ mele o la woatsɔ na ame si mekpɔa nublanui o
nublanuikpɔkpɔ ɖua ʋɔnudɔdrɔ̃ dzi
nɔvinye lɔlɔ̃awo, viɖe ka wòanye ne ame aɖe gblɔ bena xɔse le ye si evɔ la dɔwɔwɔ mekpe ɖe eŋu o? đe xɔse sia tɔgbi ate ŋu aɖea?
mítsɔe be nɔviŋutsu alo nɔvinyɔnu aɖe li esi si avɔ kple gbe sia gbe ƒe nuɖuɖu mele o
ne mia dometɔ aɖe agblɔ nɛ be, “heyi, medi dzɔgbenyui na wò, de dzo lãme eye naɖi ƒo nyuie,” evɔ mehewɔ naneke le eƒe ŋutilãmehiahiãwo ŋuti o la, viɖe kae wonye?
nenema kee, nye xɔse ŋutɔ hã
ne dɔwɔwɔ mekpe ɖe eŋu o la enye nu kuku
ke ame aɖe agblɔ dzideƒotɔe be, “wò la xɔse le asiwò ke nye la dɔwɔwɔwo le asinye
” fia wò xɔse si ŋu dɔwɔwɔwo mekpe ɖo o lam eye nye hã maɖe nye xɔse afia wò to dɔ siwo mewɔna la me
èxɔe se be mawu ɖeka koe li, enyo gake gbɔgbɔ vɔ̃wo hã xɔe se nenema eye wodzona nyanyanya kple vɔvɔ̃
wò bometsila, ɖe nèle kakaɖedzi dim hafi anya be xɔse, dɔwɔwɔmanɔmee nye xɔse kuku oa?
đe womebu mía tɔgbui, abraham, be enye dzɔdzɔetɔ le nu si wòwɔ esi wòtsɔ via isak be yeasa vɔe na mawu oa?
edze ƒaã be eƒe xɔse kple dɔwɔwɔwo sɔ ɖekae ale be eƒe xɔse de blibo to nu si wòwɔ la me
esia wɔ ɖe mawunya si gblɔ be, “abraham xɔ mawu dzi se eye wòto esia me zu ame dzɔdzɔe” la dzi eya ta woyɔe be mawu xɔlɔ̃
edze ƒãa be menye ame ƒe xɔse ɖeɖe koe wotsɔna tsoa afia o ke boŋ dɔ siwo wòwɔ hã kpena ɖe eŋu
nenema ke ɖe womebu rahab gbolo la gɔ̃ hã be enye dzɔdzɔetɔ le nu si wòwɔ esi wòɣla ŋkutsala siwo dze egbɔ eye wòna woto mɔ bubu dzo oa?
ale si ŋutilã, gbɔgbɔmanɔmee nye nu kuku la nenema ke xɔse, dɔwɔwɔmanɔmee hã nye nu kuku
nɔvinye lɔlɔ̃awo, mia dometɔ geɖewo megabu wo ɖokuiwo nufialawoe o, elabena mienyae be mí ame siwo nye nufialawo la woadrɔ̃ ʋɔnu mí vevie wu ame bubuwo
elabena mía dometɔ ɖe sia ɖe daa vo le mɔ geɖewo nu
ne ame aɖe medaa vo le nuƒoƒo me o la eyae nye ame si de blibo ale wòtea ŋu dea ga eƒe ŋutilã blibo la
numega sue si míedea sɔwo ƒe nume la, eyae nana be woɖoa to mí eye míetea ŋu trɔa lã bliboa ɖe afi sia afi
mítsɔ tɔdziʋu gãwo abe kpɔɖeŋu ene
togbɔ be wololo gã eye ya sesẽwoe hea wo hã la, kuɖɔ sue aɖe si le ʋua gɔme lae kuɖɔɖola la zãna tsɔna trɔa tɔdziʋu gã la ƒe mo ɖe afi sia afi si wòdi be tɔdziʋu gã la nayi
nenema ke ame ƒe aɖe nye ŋutinu sue aɖe ko gake etea ŋu ƒoa adegbe gã
mikpɔ ale si dzoxi sue aɖe tea ŋu tɔa dzo ave gãwoe la ɖa
aɖe ŋutɔ hã nye dzo; enye xexeme vɔ̃ɖi le ŋutinuwo dome
egblẽa ameti blibo la dome
etɔa dzo amea ƒe agbemɔzɔzɔ blibo la eye mlɔeba la wotɔa dzo eya ŋutɔ hã le dzo mavɔ ʋe me
amegbetɔ ate ŋu amla lã ɖe sia ɖe ƒomevi, xeviwo, nutatawo kple tɔmelãwo siaa,
gake ame aɖeke mate ŋu amla ame ƒe aɖe o
enye aɖi vɔ̃ɖi si dzi womate ŋu aɖu o
mietsɔa míaƒe aɖe kafua míaƒe aƒetɔ kple mawu eye míegatsɔa aɖe ma ke ƒoa fi dea amegbetɔ si wowɔ ɖe mawu ƒe nɔnɔme me
kafukafu kple fiƒode dona tsoa ame ƒe nu ɖeka ma ke me
ke, nɔvinyewo, le nyateƒe me la, mele be wòanɔ alea o
đe vudo ɖeka ma ate ŋu adzi tsi vivi kple dzetsia?
nɔvinyewo, ɖe gboti ate ŋu atse amikutsetsewo, alo wainka ate ŋu atse gbotitsetsewoa? gbeɖe, dzetsivudo hã mate ŋu adzi tsi vivi o
ame kae nye nunyala kple nugɔmesela le mia dome? neɖee fia to agbe nyui nɔnɔ kple dɔwɔwɔ siwo wowɔ le ɖokuibɔbɔ si tsoa nunya gbɔ la me
ke ne miaƒe dzi yɔ fũu kple ŋuʋaʋã vɔ̃ɖi kple ɖokuitɔdidi la, esia meganye adegbe mianɔ ƒoƒom alo agbe nyateƒe la o
”nunya” sia tɔgbi metso dziƒo o, ke boŋ etso anyigba dzi afi eye wònye nu si tso abosam gbɔ eye eŋuti mekɔ o
elabena afi si ŋuʋaʋã kple ɖokuitɔdidi vivivo le lae, masɔmasɔ kple nu vloe ɖe sia ɖe wɔwɔ nɔna
ke nunya si tso dziƒo la, gbã la, ele dzadzɛ eye wòlɔ̃a tomefafa, efana na ame bubuwo, ebɔbɔa eɖokui, eye wòyɔ fũu kple nublanuikpɔkpɔ
kpe ɖe esiawo ŋuti la, etsea ku nyuiwo, medea ame dzi o eye wòwɔa nu si le eteƒe
ŋutifafame siwo ƒãa ŋutifafa la, xaa dzɔdzɔenyenye ƒe kutsetse
nu kae hea avuwɔwɔ kple dzrewɔwɔ vaa mia dome? đe menye miaƒe dzimedidi siwo le aʋa wɔm le mia me lae oa?
miedia nu gake miekpɔnɛ o, miewua ame, xɔa eƒe nuwo, gake nu si dim miele la masu mia si o
miewɔa dzre eye miewɔa avu hã gake nuawo mesua mia si o, elabena miebiaa mawu o
ne miebia la, miaƒe asi mesua edzi o, elabe miebia kple susu vɔ̃ɖi, miebia nu siwo miawɔ yakayaka na mìa ɖokuiwo
mi ahasiwɔlawo! đe mienya be ne miedze xɔlɔ̃ kple xexeame la ekema mielé fu mawu oa? ame sia ame si dze xɔlɔ̃ xexeame la nye mawu ƒe futɔ
alo ɖe miesusu be dzodzroe mawunya gblɔ be gbɔgbɔ si wòde mía me la ʋãa ŋu veviea?
ke ena amenuveve geɖe mí
esia ta mawunya gblɔ be, “mawu tsia tre ɖe dadalawo ŋu ke evea ame siwo bɔbɔa wo ɖokui ɖe anyi la nu
”
eya ta mibɔbɔ mia ɖokuiwo ɖe mawu te
mitsi tre sesĩe ɖe abosam ŋuti ekema asi le mia nu
mite ɖe mawu ŋu kpokploe eye eya hã atsɔ ɖe mia gbɔ
mi nu vɔ̃ wɔlawo miklɔ miaƒe asiwo, eye mi ame siwo nye dzime eve susulawo la miklɔ miaƒe dziwo me
milé blanui, mifa konyi eye mifa avi
mina miaƒe nukoko nazu konyifafa, eye miaƒe dzidzɔkpɔkpɔ nazu blanuiléle
mibɔbɔ mia ɖokui na aƒetɔ la ekema ado mi ɖe dzi
nɔviwo, migagblẽ mia nɔewo ŋu o, ame si gblẽ nɔvia ŋu alo drɔ̃ ʋɔnui la, tsi tsitre ɖe se la ŋu hedrɔ̃ ʋɔnui
ne èdrɔ̃ ʋɔnu se la la, mèle edzi wɔm o ke boŋ ènɔ ʋɔnudrɔ̃zikpui dzi hele ʋɔnu drɔ̃mii
senala kple ʋɔnudrɔ̃la ɖeka koe li, ame si tea ŋu ɖea ame eye wotsrɔ̃a ame hã
ke wò la, ame kae nènye be nãdrɔ̃ ʋɔnu hawòvi?
azɔ la miɖo to afii, mi ame siwo le gbɔgblɔm be, “egbe alo etsɔ míayi du sia alo ekemɛ me, anɔ anyi ƒe ɖeka, atsa asi eye míakpɔ ga
”
nu ka ta? elabena mienya nu si ava dzɔ etsɔ si gbɔna gɔ̃ hã o
nu kae miaƒe agbe nye? miele abe afu si dona ɣeyiɣi kpui aɖe eye wògabuna la ene
ke boŋ migblɔ bena, “nenye aƒetɔ la ƒe lɔlɔ̃nu la, míanɔ agbe eye míawɔ nu sia kple ekemɛ
”
ke nu si miewɔna la nye dada kple ɖokuidodo ɖe dzi ƒuƒlu
adegbeƒoƒo siawo tɔgbi katã nye nu vɔ̃
eya ta ne ame aɖe nya nu nyui si wòle be wòawɔ gake mewɔe o la, ewɔ nu vɔ̃
azɔ la mi kesinɔtɔwo, miɖo to afii, mido ɣli eye mifa avi, le fukpekpe si gbɔna mia dzi va ge la ta
miaƒe kesinɔnuwo nyunyɔ eye agbagblaʋui ɖu miaƒe avɔ nyuiwo keŋkeŋ
miaƒe sika kple klosalowo lé ɣebia eye woƒe ɣebialéle sia nye ɖaseɖiɖi si tsi tre ɖe mia ŋu hele miaƒe ŋutilã ɖum abe dzo ene
mieha kesinɔnuwo dzra ɖo fũu le ŋkeke mamlɛawo me
mikpɔ ɖa, dɔwɔla siwo ŋlɔ miaƒe agblewo me eye miegbe fexexe na wo la, le avi fam ɖe mia ŋuti
nenema ke ame siwo xa nu na mi le agble me la ƒe ɣlidodo va ɖo to me na aƒetɔ ŋusẽkatãtɔ la
mienɔ xexea me le agbeɖuɖu blibo me eye mietsɔ mia ɖokuiwo de vivisese geɖe me
mienyi mia ɖokuiwo heda ami le wuwuŋkeke la lalam
miebu fɔ amewo eye miewu ame maɖifɔ siwo metsi tre ɖe mia ŋu o
eya ta, nɔvinyewo, migbɔ dzi ɖi blewu va se ɖe aƒetɔ la ƒe vava
mienya ale si agbledela lalana na eƒe agblemenukuwo be woatse ku, eye wògbɔa dzi ɖi na adametsi kple kelemetsi
alea ke wòle be miawo hã miagbɔ dzi ɖii eye mianɔ tsitre sesĩe elabe aƒetɔ la ƒe vava ɖo vɔ
nɔviwo, migalĩ liʋiliʋĩ le mia nɔewo ŋu o, ne menye nenema o la woadrɔ̃ ʋɔnu mi
ʋɔnudrɔ̃la la ƒe afɔ le ʋɔtru la nu
nɔviwo, mina nyagblɔɖila siwo gblɔ mawu ƒe nya na amewo le aƒetɔ la ƒe ŋkɔ me la nanye kpɔɖeŋu na mi le fukpekpewo me
abe ale si wòle nyanya me na mi ene la, míebua ame siwo do dzi le xaxawo me la be wonye yayramewo
miese hiob ƒe dzidodo le fukpekpe me ƒe nyawo, eye mienya ale si aƒetɔ la wɔ nɛ le nuwuwu
aƒetɔ la nye dɔmenyotɔ kple nublanuikpɔla gã aɖe
gawu la, nɔvinyewo, migata nu o, eɖanye kple anyigba loo dziƒo alo nu bubu aɖeke o
miaƒe ẽ nanye ẽ eye miaƒe o nanye o, nemenye nenema o la miadze na ʋɔnudɔdrɔ̃
mia dometɔ aɖe le fu kpema? nedo gbe ɖa
mia dometɔ aɖe le dzidzɔ kpɔma? nedzi kafukafuhawo
ame aɖe le dɔ lém le mia domea? neyɔ hanunɔlawo ne woado gbe ɖa ɖe eta eye woasi ami nɛ le aƒetɔ la ƒe ŋkɔ me
eye gbe si wodo ɖa le xɔse me la ana be amea ƒe lãme nasẽ, eye aƒetɔ la afɔe ɖe tsitre
ne ewɔ nu vɔ̃ hã la, woatsɔe akee
eya ta miʋu miaƒe nu vɔ̃wo me na mia nɔewo eye miado gbe ɖa ɖe mia nɔewo ta be miaƒe lãme nasẽ
ame dzɔdzɔe ƒe gbedodoɖa nu sẽna eye wòwɔa dɔ
eliya nye amegbetɔ abe míawo ke ene
edo gbe ɖa vevie be tsi nagadza o, eye tsi medza o ƒe etɔ̃ kple afã sɔŋ
emegbe la egado gbe ɖa, dziƒo nu ʋu eye tsi dza ale be anyigba gatse eƒe kutsetsewo
nɔvinye lɔlɔ̃awo, ne mia dometɔ aɖe tra tso nyateƒe la gbɔ eye ame aɖe kplɔe gbɔe la,
nenya esia be
ame si na nu vɔ̃ wɔla trɔ tso eƒe mɔ vɔ̃ dzi la, aɖee tso ku me eye woatsɔ nu atsyɔ nu vɔ̃ gbogbo aɖewo dzi
yesu kristo ƒe apostolo, ŋlɔ ɖo ɖe
mawu ƒe ametiatia siwo nye amedzrowo le xexea me, ame siwo kaka ɖe ponto, galatia, kapadokia, asia kple bitinia nutomewo me,
ame siwo wotia le mawu, fofo la, ƒe nunyanyaɖi nu, to gbɔgbɔ la ƒe ŋutikɔklɔ ƒe dɔwɔwɔ me, hena toɖoɖo yesu kristo kple eƒe ʋuhehlẽ la me
amenuveve kple ŋutifafa nanye mia tɔ le agbɔsɔsɔ me
woakafu mawu, ame si nye míaƒe aƒetɔ yesu kristo fofo! le eƒe nublanuikpɔkpɔ sɔ gbɔ la ta wòna gbugbɔgadzi mí ɖe mɔkpɔkpɔ gbagbe me to yesu kristo ƒe tsitretsitsi tso ame kukuwo dome me
eye wòtsɔ domenyinu si magblẽ o, si malũ xe alo aklo o la na mí, domenyinu si wodzra ɖo ɖe dziƒo na mi,
ame siwo ŋu wotɔ kpɔ ɖo kple mawu ƒe akpoxɔnu to xɔse me, va se ɖe esime woaɖe ɖeɖe si wodzra ɖo na nuwuwuɣeyiɣiwo la afia
togbɔ be fifia ele na mi be miaxa nu le dodokpɔ ƒomevi geɖewo me hena ɣeyiɣi ʋee aɖewo hã la, miele dzidzɔ manyagblɔ kpɔm le mɔkpɔkpɔ sia ta
esiawo va mia dzi ale be miaƒe xɔse, si xɔ asi wu sika, si gblẽna evɔ wololoe le dzo me hafi, be woakpɔ miaƒe xɔse be enye nyateƒetɔ, ale wòahe kafukafu, ŋutikɔkɔe kple bubu vɛ, ne woɖe yesu kristo fia
togbɔ be miekpɔe kpɔ o hã la, mielɔ̃e, eye togbɔ be miele ekpɔm fifia o hã la, miexɔ edzi se eye dzidzɔ manyagblɔ, si ŋuti ŋutikɔkɔe le la yɔ mia me fũu,
elabena miele miaƒe xɔse ƒe taɖodzinu si nye miaƒe luʋɔwo ƒe ɖeɖekpɔkpɔ la xɔm
đeɖe sia tae nyagblɔɖila siwo ƒo nu tso amenuveve si le mia dzi va ge ŋuti la ku nugɔme vevie kple beléle tɔxɛ,
hedze agbagba be woanya ɣeyiɣi kple nudzɔdzɔ si kristo ƒe gbɔgbɔ si le wo me la le asi fiamii, esi wògblɔ nya ɖi tso kristo ƒe fukpekpewo kple ŋutikɔkɔe si akplɔe ɖo la ŋuti
woɖee fia wo be menye woawo ŋutɔ ɖokuiwo subɔm wole o, ke boŋ miawoe, esi woƒo nu le nu siwo wogblɔ na mi azɔ la ŋuti to ame siwo gblɔ nyanyui la na mi to gbɔgbɔ kɔkɔe si wodɔ ɖa tso dziƒo la dzi
mawudɔlawo gɔ̃ hã di vevie be woakpɔ nu siawo me
eya ta, midzra miaƒe tamesusuwo ɖo hena afɔɖeɖe, miɖu mia ɖokuiwo dzi, mitsɔ miaƒe mɔkpɔkpɔ katã da ɖe amenuveve si woana mi ne woɖe yesu kristo fia la dzi
abe vi ɖotowo ene la, migadze dzodzro vɔ̃ siwo nɔ mia me esi mienɔ agbe le numanyamanya me la yome o
ke boŋ, abe ale si ame si yɔ mi la le kɔkɔe ene la, miawo hã minɔ kɔkɔe le nu sia nu si miewɔna la me,
elabena woŋlɔ ɖi be, “minɔ kɔkɔe, elabena nye la mele kɔkɔe
”
esi mieyɔa fofo si drɔ̃a ʋɔnu ame sia ame ƒe dɔ eye mekpɔa ame ŋkume o la, minɔ agbe abe amedzrowo ene le afii le vɔvɔ̃ kɔkɔe me
elabena mienyae bena menye sika kple klosalo si gblẽna lae wotsɔ xe fe ɖe mia ta heɖe mi tso yakagbe si mia fofowo gblẽ ɖi na mi la me o,
ke boŋ kple kristo ƒe ʋu xɔasi, ame si nye alẽvi si ŋuti mokaka kple kpɔtsɔtsɔ mele o
wotiae hafi wova wɔ xexeame gake woɖee fia le ɣeyiɣi mamlɛatɔ siawo me le mia ta
to eya amea dzi miexɔ mawu dzi se, ame si fɔe tso ame kukuwo dome, hetsɔ ŋutikɔkɔe ɖɔnɛ, ale miaƒe xɔse kple mɔkpɔkpɔ le mawu me
azɔ esi miekɔ mia ɖokuiwo ŋu to toɖoɖo nyateƒea me be lɔlɔ̃ sime alakpa mele o la nanɔ mia si na mia nɔviwo ŋuti la, milɔ̃ mia nɔewo vevie tso dzi me ke
elabena wogbugbɔ mi gadzi, menye tso ku gbegblẽ me o, ke boŋ tso ku magblẽmagblẽ me, to mawu ƒe nya si le agbe eye wònɔa anyi tegbetegbe la me
elabena, “amegbetɔwo katã le abe gbe ene, eye woƒe atsyɔ le abe seƒoƒo le gbeme ene, gbe ƒuna eye seƒoƒo yrɔna, gena,
ke aƒetɔ la ƒe nya nɔa anyi yi ɖe mavɔ me
” ke esiae nye nya si wogblɔ na mi
eya ta miɖe vɔ̃ɖoɖo ɖe ame ŋu kple beble katã ɖa le mia ɖokuiwo ŋu, nenema ke nye, alakpanuwɔwɔ, ŋubiabiã kple ameŋugbegblẽ ƒomevi ɖe sia ɖe ɖa
eye abe vidzĩewo ene la, midi gbɔgbɔ me notsi vevie ale be to esia dzi miatsi le miaƒe ɖeɖe la me,
esi azɔ mieɖɔe kpɔ, henya be aƒetɔ la nyo
esi mieva eya amea sinye kpe gbagbe, kpe si amewo gbe, evɔ mawu tiae eye wòxɔ asi nɛ ŋutɔ la,
miawo hã, abe kpe gbagbewo ene la, wotsɔ mi le gbɔgbɔ me xɔ tumii be mianye osɔfo kɔkɔewo, ame siwo asa gbɔgbɔ me vɔ siwo dze mawu ŋu la to yesu kristo dzi
elabena wogblɔ le mawunya me be, “kpɔ ɖa mele kpe aɖe ɖom ɖe zion, dzogoedzikpe si wotia eye asixɔxɔ le eŋu, ame si atsɔ eƒe mɔkpɔkpɔ ada ɖe edzi la, ŋu mele ekpe ge akpɔ gbeɖe o
”
azɔ la hena mi ame siwo xɔse la, kpe sia nye kpe xɔasi na mi
ke na ame siwo mexɔe se o la, “kpe si xɔtulawo gbe la, eyae va zu dzogoeɖokpe,
kpe si naa amewo klia nu eye wònye agakpe si naa wodzea anyi,” woklia nu elabena wogbe toɖoɖo nyanyui la, esi hã nye nu si woɖo wo ɖi na
ke miawo la mienye ame tiatiawo, fia kple osɔfowo, dukɔ kɔkɔe, ame siwo nye mawu ŋutɔ tɔ, be miaɖe gbeƒã ame si yɔ mi tso viviti me va eƒe nuku kekeli me la ƒe kafukafu
tsã la mienye dukɔ o, ke azɔ la, miezu mawu ƒe dukɔ, tsã la womekpɔ nublanui na mi o, ke azɔ la wokpɔ nublanui na mi
nɔvi veviwo, mele eƒom ɖe mia nu be, abe amedzrowo kple mɔzɔlawo le xexeame ene la, be miaɖe ɖa xaa tso dzodzro vɔ̃ siwo wɔa aʋa kple miaƒe luʋɔ la gbɔ
minɔ agbe dzadzɛ le trɔ̃subɔlawo dome ale gbegbe be, togbɔ be wotsoa mia nu be miewɔ vɔ̃ hã la, woakpɔ miaƒe dɔ nyuiwo eye woakafu mawu le ŋkeke si dzi wòava asra mí akpɔ
le aƒetɔ la ta la, mibɔbɔ mia ɖokuiwo na dziɖuɖu si woɖo anyi ɖe amegbetɔwo dome, eɖanye fia la, abe ŋusẽtɔ kɔkɔtɔ kekeake ene,
alo gɔvina siwo woɖo ɖa be woahe to na nu gbegblẽ wɔlawo eye woakafu nu nyui wɔlawo o
elabena mawu ƒe lɔlɔ̃nue wònye be, to nu nyui wɔwɔ me la miatsi bometsilawo ƒe numanyamanya ƒe nuƒoawo nu
minɔ agbe abe ablɔɖeviwo ene, gake migawɔ miaƒe ablɔɖe la ŋutidɔ abe mɔɖeɖe na nu vɔ̃ wɔwɔ ene o; minɔ agbe abe mawu ƒe dɔlawo ene
mitsɔ bubu deto na ame sia ame, milɔ̃ habɔbɔ kple xɔsetɔwo, mivɔ̃ mawu eye mitsɔ bubu na fia la
mi kluviwo la, mibɔbɔ mia ɖokuiwo na miaƒe aƒetɔwo le bubudede ame ŋu katã me, menye na esiwo nyo eye wobua mia ŋuti ɖeɖeko o, ke boŋ na esiwo nye tamesesẽtɔwo hã
elabena enye nudzeame ne ame aɖe tsɔ vevesese tsɔ fukpekpe si medze na hafi o la, le esi wònya mawu ta
gake viɖe ka wòanye na mi ne woƒo mi ɖe vɔ̃ si miewɔ la ta eye miedo dzi tsɔe? ke ne miekpe fu le nyuiwɔwɔ ta, eye miedo dzi tsɔe la enye nudzeame le mawu gbɔ
esia tae woyɔ mi vɛ ɖo, elabena kristo kpe fu ɖe mia ta, eye wògblẽ kpɔɖeŋu ɖi na mi, be miadze eyome ato eƒe afɔtoƒe
”elabena mewɔ vɔ̃ aɖeke o eye womekpɔ alakpa aɖeke le eƒe nu me o
”
esi woflɔ dzu ɖe edzi la, meɖo eŋu o, esi wokpe fu la meƒo fi de ame o
ke boŋ etsɔ eɖokui de asi na ame si drɔ̃a ʋɔnu dzɔdzɔe
ke eya ŋutɔ tsɔ míaƒe nu vɔ̃wo ɖe eƒe ŋutilã me le ati ŋuti, ale be míaku na nu vɔ̃ eye míanɔ agbe na dzɔdzɔenyenye, to eƒe abi si woxɔ me, miekpɔ dɔyɔyɔ
elabena mienɔ abe alẽ siwo tra mɔ la ene, ke azɔ la mietrɔ gbɔ va alẽkplɔla la kple miaƒe luʋɔwo dzikpɔla la gbɔ
nenema ke mi srɔ̃nyɔnuwo mibɔbɔ mia ɖokuiwo na mia srɔ̃wo ale be ne wo dometɔ aɖewo mexɔ nya la dzi se o la, to wo srɔ̃nyɔnuwo ƒe agbe ɖɔʋu nɔnɔ me la, woakpɔ ɖeɖe nya aɖeke magblɔmagblɔ na woe,
ne wokpɔ dzadzɛnyenye kple bubu si le woƒe agbe me
miaƒe tugbedzedze megatso gota lekewɔwɔ me, abe ɖa ŋɔŋɔe ƒoƒo, sikanuwo dodo kple avɔ xɔasiwo tata me ene o
ke boŋ miaƒe tugbedzedze nanye ememetɔ tugbedzedze malũxe sinye tufafa kple bɔbɔenyenye ƒe gbɔgbɔ, si xɔasi le mawu ŋkume ŋutɔ
elabena aleae nyɔnu kɔkɔe, siwo nɔ anyi le blema, esiwo tsɔ woƒe mɔkpɔkpɔ da ɖe mawu dzi la wɔa leke na wo ɖokuiwoe
wobɔbɔ wo ɖokuiwo na woawo ŋutɔ srɔ̃wo
abe ale si sara bɔbɔ eɖokui na abraham eye wòyɔe be aƒetɔ la ene
mienye vianyɔnuwo ne miewɔ nu dzɔdzɔe eye mieɖe mɔ na vɔvɔ̃ o
nenema ke, mi srɔ̃ŋutsuwo minɔ anyi kple mia srɔ̃wo le nunya me, mide bubu wo ŋu, elabena wonye gbɔdzɔgbɔdzɔtɔwo eye wonye domenyilawo kpli mi le amenuveve nunana sinye agbe si wona mi, ale be naneke maxe mɔ na miaƒe gbedodoɖawo o
mlɔeba la, mi katã minɔ anyi kple mia nɔewo le ɖekawɔwɔ me, ame nu newɔ nublanui na mi, milɔ̃ mia nɔewo abe dadaviwo ene, minyo dɔme na amewo eye mibɔbɔ mia ɖokui
migatsɔ vɔ̃ ɖo vɔ̃ teƒe alo dzudzu ɖo dzudzu teƒe o, ke boŋ miɖo teƒe na wo kple yayra, elabena esia tae woyɔ mi vɛ ɖo be mianyi yayra ƒe dome
elabena, “ame si lɔ̃ agbe eye wòdi be yeakpɔ ŋkeke nyuiwo la, nelé eƒe aɖe be magblɔ nya vɔ̃ aɖeke o, kple eƒe nu, be magblɔ beble nya aɖeke o
ele nɛ be wòaɖe asi le vɔ̃ ŋu awɔ nyui eye wòadi ŋutifafa ati eyome
elabena aƒetɔ la ƒe ŋkuwo le ame dzɔdzɔewo ŋu eye eƒe towo le te ɖe woƒe gbedodoɖa ŋu, ke aƒetɔ la tsia tsitre ɖe ame siwo wɔa nu vɔ̃ la ŋuti
”
ame kae awɔ nu vevi mi ne mietsi dzi ɖe nu nyui wɔwɔ ŋu?
ke ne miekpe fu le nu nyui wɔwɔ gɔ̃ hã me la, woayra mi
“migavɔ̃ nu si vɔ̃m wole o; dzidzi hã megaƒo mi o
”
ke le miaƒe dziwo me la, mina nɔƒe tɔxɛ kristo abe aƒetɔ kɔkɔe ene
minɔ klalo ɣesiaɣi be miaɖo nya ŋu na ame sia ame si abia mi be miagblɔ nu si ta mɔkpɔkpɔ sia le mia si ɖo
ke miwɔ esia le ɖokuibɔbɔ kple bubu me, eye miaƒe dzitsinya me nakɔ keŋkeŋkeŋ, ale be ame siwo ƒoa nu vlo le mia ŋuti le agbe nyui si nɔm miele le kristo me ta la, naɖu ŋukpe le woƒe ameŋugblẽnyawo ta
ne enye mawu ƒe lɔlɔ̃nu la, enyo be woakpe fu le nu nyui wɔwɔ ta wu ɖe vɔ̃ wɔwɔ ta
elabena kristo ku ɖe miaƒe nu vɔ̃wo ta zi ɖeka ame dzɔdzɔe, ɖe ame tovowo ta, be wòakplɔ mi ava mawu gbɔe
wowui le ŋutilã me, ke wogbɔ agbee le gbɔgbɔ me,
to ame si dzi wòyi ɖagblɔ mawunya na gbɔgbɔ siwo le gaxɔ me,
ame siwo sẽ to le blema, le esime mawu lala le dzigbɔɖi blibo me, le noa ƒe ɣeyiɣiwo me, esi wònɔ aɖakaʋua kpam
ame ʋee aɖewo koe woɖe le tsiɖɔɖɔ la me, wo katã nɔ luʋɔ enyi
ke tsiɖɔɖɔ la nye mawutsideta si miexɔ hena ɖeɖekpɔkpɔ la ƒe dzesi eye menye ɖi kɔklɔ le ŋutigbalẽ ŋue wònye o, ke boŋ adzɔgbeɖeɖe be woatsɔ dzitsinya nyui atrɔ ɖe mawu ŋui
mawu sia ɖe mi to yesu kristo ƒe tsitretsitsi me,
ame si yi ɖe dziƒo, ɖanɔ mawu ƒe nuɖusime, eye mawudɔlawo, dziɖulawo kple ŋusẽwo bɔbɔ wo ɖokui nɛ
eya ta, esi kristo kpe fu le eƒe ŋutilã me ta la, miawo hã mitsɔ nɔnɔme ma ke bla miaƒe aliwo dzii, elabena ame si kpe fu le eƒe ŋutilã me la, klã ɖa tso nu vɔ̃ gbɔ,
elabena hena eƒe agbemeŋkeke mamlɛawo le anyigba dzi la, menɔa agbe le ŋutilã ƒe nudzodzrowo nu o, ke boŋ ɖe mawu ƒe lɔlɔ̃nu nu
tsã la, miegblẽ ɣeyiɣi geɖe le nu siwo trɔ̃subɔlawo wɔna la me, esiwo nye, ahĩawɔwɔ, nudzodzro vɔ̃wo, ahatsunonowo, nuɖuɖu vivivo, aglotutu vɔ̃wo kple trɔ̃subɔsubɔ ŋunyɔtɔ
ewɔ moya na wo be miedo ɖi ɖe ŋunyɔnu ƒe tɔɖɔɖɔ sia me kpli wo o, eya ta woli kɔ dzudzu ɖe mia dzi gleglegle
ke hã la, ele na wo be woana akɔnta ame si le klalo be wòadrɔ̃ ʋɔnu agbagbeawo kple kukuawo
susu sia tae wogblɔ nyanyui la na ame siwo ku va yi xoxo la hã, ale be, togbɔ be, le woƒe agbenɔnɔ le anyigbadzi me woto ʋɔnudɔdrɔ̃ si me amegbetɔ ɖe sia ɖe tona hã la, woate ŋu ava mawu ƒe agbe la gbɔ le gbɔgbɔ me
nuwo katã ƒe nuwuwu ɖo vɔ
eya ta minɔ mo xexi eye miɖu mia ɖokui dzi, ale be miate ŋu ado gbe ɖa
ƒo nuwo katã ta la, milɔ̃ mia nɔewo vevie, elabena lɔlɔ̃ tsyɔa nu vɔ̃ ƒe agbɔsɔsɔ dzi
mixɔ mia nɔewo ɖe miaƒe aƒewo me liʋiliʋĩlilĩmanɔmee
mia dome ame sia ame natsɔ eƒe gbɔgbɔmenunana asubɔ ame bubuwoe, eye miama mawu ƒe amenuveve la anukwaretɔe le mɔ vovovowo nu
ne ame aɖe le nu ƒom la, neƒoe abe mawu gbɔe nyawo tso ene
ne ame aɖe le subɔsubɔm la, newɔe kple ŋusẽ si mawu nɛ la katã ale be le nuwo katã me la woakafu mawu to yesu kristo dzi
eya tɔe nye ŋutikɔkɔe kple ŋusẽ tso mavɔ me yi mavɔ me
amen
nɔvi veviwo, migana fuwɔme ƒe dodokpɔ si me tom miele la nawɔ nuku na mi abe nane si medzɔ kpɔ o lae le mia dzi vam ene o
ke mikpɔ dzidzɔ be mienye fukpekpe siwo me kristo to la ƒe gomekpɔlawo, ale be miaƒe dzidzɔ nagba go ne woɖe eƒe ŋutikɔkɔe fia
ne wodzu mi le kristo ƒe ŋkɔ ta la, woayra mi, elabena ŋutikɔkɔe ƒe gbɔgbɔ sinye mawu ƒe gbɔgbɔ la le mia dzi
ne miekpe fu la, migakpee abe hlɔ̃dola, fiafitɔ alo nu tovo wɔla aɖe loo, alo ame si dea nu ame bubuwo ƒe nya me la ene o
gake ne mia dometɔ aɖe akpe fu elabena enye kristotɔ la, ŋu megakpee o, ke boŋ neda akpe na mawu be woyɔ ŋkɔ sia ɖe eŋu
elabena ɣeyiɣi de be ʋɔnudɔdrɔ̃ nadze egɔme tso mawu ƒe ƒomea me; ke ne edze gɔme tso mía dzi la, ekema ale ke woahanɔ na ame siwo meɖo to mawu ƒe nyanyui la o?
eye “nenye be bebli hafi dzɔdzɔetɔ akpɔ ɖeɖe la, ekema ale ke nɔge wòle na mawumavɔ̃lawo kple nu vɔ̃ wɔlawo?”
eya ta, ame siwo kpea fu le mawu ƒe lɔlɔ̃nu nu la, netsɔ wo ɖokui de asi na wo wɔla nuteƒetɔ la eye woayi nyuiwɔwɔ dzi
nye, ame si nye hamemegã, kristo ƒe fukpekpewo ɖaseɖila kple ame si hã akpɔ gome le ŋutikɔkɔe si woaɖe fia la me la, le edom ɖe hamemegã siwo le mia dome la gbɔ be,
mianye mawu ƒe alẽha si wotsɔ de miaƒe dzikpɔkpɔ te la ƒe kplɔlawo, mikpɔ wo ta, eye menye abe dɔdeasi ko ene o, ke boŋ kple dzidzɔ kpakple lɔlɔ̃nu nyui, abe ale si mawu di tso mia si be miawɔe ene, menye kple ŋukeklẽ ɖe ga ŋuti o, ke boŋ kple subɔsubɔ ƒe didi nyui;
be miagaɖu tɔ ɖe hame si dzikpɔlawo woɖo mi la dzi o, ke boŋ mianye kpɔɖeŋu na alẽha la
ekema ne alẽkplɔlagã la ado la, miaxɔ ŋutikɔkɔefiakuku si ƒe keklẽ maklo akpɔ gbeɖe o
nenema ke mi ɖekakpuiwo, mibɔbɔ mia ɖokui na ame tsitsiwo
mido ɖokuibɔbɔ abe awu ene na mia ɖokuiwo ale be miate ŋu asubɔ mia nɔewo, elabena, “mawu tsia tre ɖe dadalawo ŋu gake ekɔa eƒe amenuveve ɖe ɖokuibɔbɔlawo dzi
”
eya ta, azɔ la mibɔbɔ mia ɖokuiwo ɖe mawu ƒe asi sesẽ la te, be ne ɣeyiɣi si woɖo la de la, wòakɔ mi ɖe dzi
mitsɔ miaƒe dzimaɖitsitsiwo katã da ɖe eya amea dzi, elabena eya amea léa be na mi
miɖu mia ɖokuiwo dzi eye mianɔ ŋudzɔ
miaƒe futɔ, satana, le tsatsam abe dzata si le gbe tem, le nu dim ne wòavuvu la ene
minɔ te ɖe enu, minɔ tsitre sesĩe le xɔse la me, elabena mienyae be mia nɔvi siwo le xexeame godoo la le fu mawo ke me tom
amenuveve katã ƒe mawu la, ame si yɔ mi va eƒe ŋutikɔkɔe mavɔ la gbɔ le kristo me, le fukpekpe sue aɖe ko megbe la, ŋutɔ aɖo mi te, ado ŋusẽ mi, ali ke mi eye wòaɖo mia gɔme anyi zã
eya tɔ lanye ŋusẽ tso mavɔ me, yi mavɔ me
amen
meŋlɔ nu kpui sia ɖo ɖe mi to nɔvi sila, ame si mebu nɔvi nuteƒewɔla la ƒe kpekpeɖeŋu me, le ŋusẽ dom mi eye kple ɖaseɖiɖi be esiae nye mawu ƒe amenuveve nyateƒe tɔ la
minɔ te sesĩe ɖe eme
mia nɔvi, sinye hame si le babilonia, si wotia kpe ɖe mia ŋu la ɖo gbe na mi vevie, nenema ke vinye marko hã do gbe na mi nyuie
mitsɔ lɔlɔ̃nugbugbɔ do gbe na mia nɔewo
ŋutifafa na mi ame siwo katã le kristo me
simon petro, yesu kristo ƒe dɔla kple apostolo, ŋlɔ na ame siwo to míaƒe mawu kple yesu kristo ƒe dzɔdzɔenyenye me la hã xɔ xɔse si xɔ asi abe mía tɔ ene
amenuveve kple ŋutifafa nanye mia tɔ le agbɔsɔsɔ blibo me to sidzedze mawu kple yesu míaƒe aƒetɔ la me
mawu ƒe ŋusẽ tsɔ nu sia nu si míehĩana na agbe kple mawusosroɖa to míaƒe sidzedze eya amea me, ame si yɔ mí to eya ŋutɔ ƒe ŋutikɔkɔe kple nyuiwɔwɔ me
to esiawo me wòtsɔ eƒe nunana gã kple ŋugbedodo xɔasi na mí, ale be to wo dzi míakpɔ gome le eƒe mawunyenye me eye míasi le gbegblẽ si dzodzro vɔ̃wo he va xexeame la nu
le susu sia ta miɖe afɔ ɖe sia ɖe be miatsɔ nyuiwɔwɔ akpe ɖe miaƒe xɔse ŋu, sidzedze nakpe ɖe nyuiwɔwɔ ŋu,
ɖokuidziɖuɖu nakpe ɖe sidzedzea ŋu, veviedodo nakpe ɖe ɖokuidziɖuɖu ŋu, mawumegbenɔnɔ nakpe ɖe veviedodo ŋu;
dɔmenyonyo na havi nakpe ɖe mawumegbenɔnɔ ŋu eye lɔlɔ̃ hã nakpe ɖe dɔmenyonyoa ŋu
elabena ne nɔnɔme siawo dzi ɖe edzi le mia me le agbɔsɔsɔ me la, woakpe ɖe mia ŋu be miaganye ŋutetemanɔŋutɔwo kple ame matsekuwo le miaƒe sidzedze míaƒe aƒetɔ yesu kristo me o
ke ne nɔnɔme mawo mele ame aɖe me o la, enye ame si mekpɔa nu dea adzɔge o eye eƒe ŋkuwo gbã eye wòŋlɔ be, be woklɔ ye ŋu tso yeƒe tsã nu vɔ̃wo me
eya ta, nɔvinyewo, midze agbagba ɖe edzi wu tsã be miakpɔ kpeɖodzi na miaƒe yɔyɔ kple tiatia
elabena ne miewɔ esiawo la, miada ƒu akpɔ o,
eye miaxɔ dzadoname tɔxɛ le míaƒe aƒetɔ kple đela, yesu kristo ƒe fiaɖuƒe mavɔ la me
togbɔ be mienya nu siawo eye mieli ke le xɔse si su mia si fifia la me hã la, manɔ ŋku ɖom wo dzi na mi ɣesiaɣi
mesusu be zi ale si mele ŋutilã ƒe agbadɔ sia me la enyo be manɔ ŋku ɖom nu dzi na mi,
elabena menyae be, esusɔ vie maɖe agbadɔ sia ɖi, abe ale si míaƒe aƒetɔ yesu kristo gblɔe nam kɔtee la ene
makpɔ egbɔ be, meɖe afɔ ɖe sia ɖe si mate ŋui be, ne meva dzo la, miaɖo ŋku nu siawo dzi ɣesiaɣi
menye gli siwo wokpa kple nunya la yome míedze esi míeƒo nu na mi tso míaƒe aƒetɔ yesu kristo ƒe ŋusẽ kple eƒe vava ŋuti o, ke boŋ míenye eƒe gãnyenye ƒe atsyɔ si míekpɔ kple ŋku la ƒe ɖasefowo
elabena exɔ bubu kple ŋutikɔkɔe tso mawu, fofo la gbɔ esi gbe aɖe ɖi tso eƒe gãnyenye ƒe ŋutikɔkɔe me, gblɔ bena, “ame siae nye vinye si gbɔ nyemelɔ̃a nu le o, esi ŋu mekpɔa ŋudzedze le
”
míawo ŋutɔ míese gbe sia esi wòɖi tso dziƒo, esi míeli kpli le to kɔkɔe la dzi
ale míegakpɔ kpeɖodzi na nyagblɔɖilawo ƒe nyawo eya ta anye nu dzeame ne mieɖo to wo, elabena ele abe ale si kekeli klẽna ɖe viviti mee ene, va se ɖe esime ŋkekea nava eye ŋukeɣletivi la naklẽ ɖe miaƒe dziwo me
gawu la, ele be miase egɔme be nyagblɔɖi aɖeke mele mawunya me, si va eme to nyagblɔɖila la ŋutɔ ƒe nyameɖeɖe me o
elabena nyagblɔɖi ƒe dzɔtsoƒe metso amegbetɔ ƒe lɔlɔ̃nu me kpɔ o, ke boŋ ame xɔa gbe tso mawu gbɔ abe ale si gbɔgbɔ kɔkɔe la kplɔ eya amea ene
gake aʋatsonyagblɔɖilawo nɔ ameawo dome abe ale si aʋatsonufialawo anɔ miawo hã domee ene
woahe nudadafiafiawo vɛ le adzame, woagbe nu gɔ̃ hã le aƒetɔwo dzi aƒetɔ si xɔ wo ƒle la gbɔ eye woahe gbegblẽ ava woawo ŋutɔ ɖokui dzii kaba ŋutɔ
ame geɖewo adze woƒe ŋukpenanuwɔwɔwo yome eye woahe nyateƒe ƒe mɔ la ade nyahehe dzodzrowo me
nufiala siawo, le woƒe ŋukeklẽ me atsɔ nya kpakpawo aɖe vi le mia ŋuti
woƒe fɔbubu le ta dzi na wo tso blema ke eye woƒe gbegblẽ medɔ alɔ̃ o
elabena ne mawu mekpɔ nublanui na mawudɔlawo esi wowɔ nu vɔ̃ o, ke boŋ eɖo wo ɖe dzomavɔ me, hede gawo ɖe ʋe globo do viviti me, be woanɔ afi ma va se ɖe ʋɔnudrɔ̃gbe;
ne metsɔe ke blema xexemetɔwo o, ke boŋ wòna tsi ɖɔ hetsrɔ̃ mawumavɔ̃la mawo, negbe dzɔdzɔenyenye ƒe gbeƒãɖela, noa, kple ame adreawo koe wòɖe;
ne ebu fɔ sodom kple gomora duawo hena dzo fia wo wozu afi, eye wòtsɔ wo wɔ kpɔdzidzee na nu si adzɔ ɖe mawumavɔ̃lawo dzi;
ne eɖe dzɔdzɔetɔ lot, ame si semanɔsitɔ mawo ƒe agbe ƒaƒã nɔnɔ ti kɔ na,
elabena esi ame dzɔdzɔe ma nɔ wo dome la, eƒe luʋɔ dzɔdzɔe la kpea fu gbe sia gbe ne ekpɔ eye wòse semanɔsigbe si nɔm ameawo le
ne ele alea la, ekema aƒetɔ la nya ale si wòaɖe mawuvɔ̃lawo tso dodokpɔwo mee eye wònya ale si wòalé mawumavɔ̃lawoe, anɔ to hem na wo va se ɖe ʋɔnudrɔ̃ŋkeke la dzi
esia nye nyateƒe, vevietɔ na ame siwo dze nu vɔ̃ ŋutilã ƒe dzodzro vɔ̃wo yome eye wodoa vlo kplɔlawo
dzideƒo kple ɖokuiŋudzedze le ame siawo me ale gbegbe be, womevɔ̃na nya vlowo gbɔgblɔ ɖe dziƒo nuwo ŋu o
togbɔ be mawudɔlawo de ŋgɔ, he sesẽ wu wo gɔ̃ hã la, wometsɔa ameŋugblẽnya tsoa nu gbagbe siawo nui le aƒetɔ la ƒe ŋkume o
gake ame siawo gblɔa busunya le nya siwo gɔme womese o la me
wole abe lã siwo si nunya mele o, nuwɔwɔ siwo wɔ nu ɖekematsɔlemetɔe kple lã siwo wodzi ko be woalé wo eye woatsrɔ̃ wo la ene
eye abe lãwo ene la, woawo hã atsrɔ̃
woaxe fe na wo kple nuveviwɔme, ɖe nu vevi si wowɔ amewo la ta
woƒe susu le dzidzɔdoname ŋutie nye be woamu aha ŋdɔkutsu dzatsɛ, wonye ɖiƒoƒo kple kpɔtsɔtsɔ gã aɖe le miaƒe habɔbɔ la ŋu, elabena wotua aglo manyatalenuwo, evɔ la wonɔa anyi ɖe kplɔ̃ ɖeka ŋu ɖua nu kpli mi
ahasiwɔwɔ xɔ ŋku dzi na wo eye womedzudzɔ nu vɔ̃ wɔwɔ gbeɖe o, wodɔna kple ame malikewo
wobi ɖe ŋukeklẽ me eye wonye dzidzime si dzi fiƒode le!
wogblẽ mɔ dzɔdzɔe la ɖi, helé beor vi, balaam ƒe mɔ tsɔ, ame si lɔ̃ vɔ̃ɖinyenye ƒe fetu
ke tedzi, lãmaƒonu, tsɔ ame ƒe gbe ƒo nui nɛ, heka mo nɛ ɖe eƒe vɔ̃ wɔwɔ ta, heɖo asi nyagblɔɖila la ƒe tsukunuwo wɔwɔ dzi
ŋutsu siawo le abe vudo siwo me tsi mele o kple afudodo si ahom lɔna ɖe nu la ene
wodzra viviti tsiɖiɖiɖi ɖo ɖi na wo
elabena wotsɔa woƒe nu gblɔa nya dzodzro, siwo me dada le, wotsɔa nu vɔ̃ ŋutilã ƒe nudzodzro vɔ̃wo heblea ame siwo si le ame vɔ̃ɖiwo nu fifi laa la nu
wodoa ablɔɖe ƒe ŋugbe na wo, esi woawo ŋutɔ nye kluviwo na anyidzedze, elabena ame nyea kluvi na nu sia nu si ɖu aƒetɔ ɖe eya amea dzi
nenye be wosi le gbegblẽ si le xexeame nu, to sidzedze míaƒe aƒetɔ kple đela yesu kristo me, evɔ wogbugbɔ gabla wo ɖe numawo ke me, heɖu wo dzi la, woƒe nuwuwu avɔ̃ɖi wu ale si wonɔ le gɔmedzedzea me
anyo na wo be womanya dzɔdzɔenyenye ƒe mɔ o, wu be woanyae eye woatrɔ megbe ade sedede kɔkɔe si wotsɔ de asi na wo
ame siawo la lododo siawo nye nyateƒe le wo ŋuti be, “avu trɔna gayia nu si wòdzɔ la gbɔ” kple, “ha si wole tsi na la gayia eƒe ba bublu dzi”
nɔvi lɔlɔ̃wo, esia nye nye agbalẽ evelia na mi
meŋlɔ wo ame evea katã na mi be woanye ŋkuɖonudzi si ade dzo mia me be miaƒe tamesusuwo nanɔ blibo
medi be miaɖo ŋku nya siwo nyagblɔɖila kɔkɔewo gblɔ na mi va yi la dzi kple se si mía aƒetɔ kple đela de na mi to miaƒe apotolowo dzi
gbã la, ele be miase egɔme be, le ŋkeke mamlɛawo me la, fewuɖulawo ava, anɔ fewu ɖum eye woadze woawo ŋutɔ ƒe nudzodzro vɔ̃wo yome
woagblɔ bena, “afi kae eƒe ‘vava’ ƒe ŋugbedodo la le? elabena tso ɣeawoɣi ke mía fofowo ku la, nu sia nu le edzi yim abe ale si wònɔ le gɔmedzedzea me ene
”
ke woɖoe koŋ heŋlɔ be be, gbe aɖe gbe ʋĩ ke wotsɔ mawu ƒe nya wɔ dziƒo eye wowɔ anyigba tso tsi me kple tsi
to tsi sia ke dzi wotsrɔ̃ xexeme si nɔ anyi ɣemaɣi le esi woxɔ beble dzi se ta
to mawu ƒe nya sia ke dzi wodzra fifi dziƒo kple anyigba ɖo na dzo, eye woɖoe da ɖi na ʋɔnudrɔ̃gbe la kple mawumavɔ̃lawo ƒe tsɔtsrɔ̃
ke nɔvi lɔlɔ̃wo, migaŋlɔ nu ɖeka sia be o, ŋkeke ɖeka le aƒetɔ la gbɔ le abe ƒe akpe ene eye nenema ke ƒe akpe le abe ŋkeke ɖeka ene
aƒetɔ la mele wɔwɔm blewublewu le eƒe ŋugbedodo la me abe ale si ame aɖewo se blewu gɔmee ene o
egbɔ dzi ɖi na mi, elabena medi be ame aɖeke netsrɔ̃ o, ke boŋ be amewo katã natrɔ dzime
ke aƒetɔ ƒe ŋkeke la ava abe fiafitɔ ene
dziƒowo nu ava yi kple gbeɖeɖe gã aɖe, woatsrɔ̃ gɔmeɖonuwo kple dzo eye anyigba kple edzinuwo katã labi keŋkeŋkeŋ
esi woatsrɔ̃ nu sia nu alea la, ame ka ƒomeviwoe wòle be mianye? ele be mianɔ mawumegbe kple agbe kɔkɔe,
esi miele mɔ kpɔm na mawu ƒe ŋkeke la, hele du dom eƒe vava
ŋkeke sia ƒe vava ana woatsrɔ̃ dziƒowo kple dzo eye emenuwo alolo le dzoxɔxɔ la me
ke le eƒe ŋugbedodo la nu, míele mɔ kpɔm na dziƒo yeye kple anyigba yeye, afi si anye dzɔdzɔenyenye nɔƒe
eya ta, nɔvi lɔlɔ̃wo, esi miele mɔ kpɔm na esia la, miɖe afɔ ɖe sia ɖe si miate ŋui la, be woakpɔ mi ɖi maƒomaƒoe, mokakamanɔŋutɔe eye mianɔ ŋutifafa me kplii
nenɔ susume na mi be, míaƒe aƒetɔ la ƒe dzigbɔɖi nye miaƒe ɖeɖe, abe ale si mía nɔvi lɔlɔ̃ paulo ŋlɔ na mi kple nunya si mawu nɛ la ene
eŋlɔ nu alea le eƒe agbalẽwo katã me eye wòƒoa nu tso nu siawo katã ŋu
nanewo le eƒe agbalẽawo me ƒe gɔmesese sesẽ, esi ame manyanuwo kple ame malikewo blua afɔ na, abe ale si wowɔna na mawunya bubuwo hã ene, hena woawo ŋutɔ ƒe tsɔtsrɔ̃
eya ta nɔvi lɔlɔ̃wo, esi mienya esia xoxo la, minɔ ŋudzɔ be ame gblẽkuwo ƒe nu tovo wɔwɔ magakplɔ mi adzoe, be miage le teƒe si mieli ke ɖo la o
ke mitsi le amenuveve kple sidzedze míaƒe aƒetɔ kple đela yesu kristo me
eya ko tɔ lanye ŋutikɔkɔe tso fifia yi ɖe mavɔmavɔ me! amen
nu si li tso xexeame ƒe gɔmedzedze ke, nu si ŋkɔ míese eye míekpɔ
nu si míekpɔ kɔtee kple míaƒe ŋkuwo, eye míawo ŋutɔ míeka asi eŋu la, eya ƒe nya míele gbeƒã ɖem na mi be, eyae nye agbenya la
agbe sia do, míekpɔe, míeɖia ɖase le eŋuti eye míeɖea gbeƒã agbe mavɔ si le fofoa gbɔ eye wòdze na mí la na mi
míeɖea gbeƒã nu si míekpɔ kple nu si míese la, na mi bene miawo hã miado fome kpli mí
eye míaƒe ƒomedodo sia li kple fofo la kple via yesu kristo
míele esia ŋlɔm ɖo ɖe mi be miaƒe dzidzɔkpɔkpɔ nade blibo
azɔ la, esia nye gbedeasi si míese tso egbɔ eye míele gbeƒã ɖemi na mi be, “mawue nye kekeli eye viviti aɖeke mele eme kura o
”
ne míegblɔ be míebɔa ha kplii gake míegale viviti me zɔm la, ekema míenye alakpatɔwo eye míele nyateƒe la dzi wɔm o
ke ne míezɔ le kekeli me abe ale si eya hã le, kekeli me ene la ekema míebɔ ha kple mía nɔewo eye yesu kristo si nye via, ƒe ʋu aklɔ míaƒe nu vɔ̃ ɖe sia ɖe ɖa le mía ŋuti
ne míegblɔ be nu vɔ̃ mele mía ŋuti o la, ekema míele mía ɖokuiwo blem eye nyateƒea mele mía me o
gake ne míeʋu míaƒe nu vɔ̃wo me la ekema mawu si nye nuteƒewɔla kple dzɔdzɔetɔ la atsɔ míaƒe nu vɔ̃wo ake mí eye wòaklɔ madzɔmadzɔnyenye katã ɖa le mía ŋuti
ne míele gbɔgblɔm kokoko be míewɔ nu vɔ̃ o la ekema míedo eya amea alakpatɔe eye eƒe nya mexɔ aƒe ɖe mía me o
vinye lɔlɔ̃awo mele esia ŋlɔm ɖo ɖe mi be miagawɔ nu vɔ̃ o
gake ne ame aɖe wɔ nu vɔ̃ la, yesu kristo si nye kɔkɔetɔ la, li na mí eye aƒo nu aʋli mía ta le fofo la gbɔ
eyae nye avulévɔsa ɖe míaƒe nu vɔ̃wo ta, eye menye míawo ɖeɖe ko tɔ tae o, ke boŋ ɖe xexeame blibo la ƒe nu vɔ̃wo hã tae
ne míewɔ ɖe eƒe sewo dzi la ekema kakaɖedzi le mía si be míenyae vavã
ame si agblɔ be “menyae,” gake mewɔ ɖe eƒe sededewo dzi o la, ame ma nye alakpatɔ eye nyateƒe mele eme o
gake ne ame aɖe wɔa eƒe nya dzi la, mawu ƒe lɔlɔ̃ de blibo le eya amea me vavã
eye aleae míawɔ anya be míele eya amea me
ame si gblɔ be yele eya amea me la, nanɔ agbe abe ale si yesu hã nɔ agbee ene
xɔ̃nye lɔlɔ̃awo, nyemele se yeye aɖeke ŋlɔm na mi le agbalẽ sia me o, ke boŋ, se xoxo ma si nɔ anyi tso gɔmedzedzea me la koe
sedede xoxo siae nye gbedeasi si miese xoxo
ke hã la, mele se yeye aɖe ŋlɔm ɖo ɖe mi, si ƒe nyateƒe le dzedzem le miawo kple eya amea me xoxo, elabena viviti la le bubum eye kekeli vavã la le keklẽm xoxo
ne ame aɖe agblɔ be yele kekeli la me gake wòléa fu nɔvia la, ekema ame sia gale viviti me kokoko
ame si lɔ̃a nɔvia la, ƒe agbenɔnɔ nye kekeli eye naneke mele eƒe agbe me si ana be woakli nu o
gake ne ame aɖe lé fu nɔvia la, ekema ame sia le viviti me eye wòzɔna le viviti me menya afi si wòɖo tae o elabena viviti la tsyɔ mo nɛ
meŋlɔe na mi, vinye lɔlɔ̃awo, elabena wotsɔ miaƒe nu vɔ̃wo ke mi le eƒe ŋkɔ la ta
meŋlɔe na mi, fofowo, elabena mienya eya ame si nɔ anyi tso gɔmedzedzea me ke
meŋlɔe na mi, ɖekakpuiwo, elabena mieɖu vɔ̃ɖitɔ la dzi meŋlɔe na mi, vinye lɔlɔ̃awo, elabena mienya fofo la
meŋlɔe na mi, fofowo, elabena mienya eya ame si nɔ anyi tso gɔmedzedzea me ke meŋlɔe na mi, ɖekakpuiwo, elabena miesẽ ŋu, mawu ƒe nya la le mia me eye mieɖu vɔ̃ɖitɔ la dzi
migalɔ̃ xexeame kple nu siwo le eme la o
ne ame aɖe lɔ̃ xexeame la ekema melɔ̃a fofo la o
elabena nu sia nu si le xexeame la metso fofo la gbɔ o ke boŋ etso xexeame
nu siawoe nye, amegbetɔ nu vɔ̃ wɔla ƒe didi vivivowo, eƒe ŋkubiabiã, kple amegbetɔ ƒe dada ɖe nu siwo le esi la dzi
xexeame kple eƒe didiwo nu ava yi gake ame si wɔa mawu ƒe lɔlɔ̃nu la nɔa agbe tegbee
vi lɔlɔ̃awo, míege ɖe gaƒoƒo mamlɛtɔ me
eye abe ale si miese xoxo be kristo ƒe futɔ la gbɔna vava ge ene la, fifi laa la, kristo ƒe futɔ geɖewo va ɖo xoxo
esiae na be míenya be gaƒoƒo alo ɣeyiɣi mamlɛtɔ ɖo
wodo go dzo le mía dome, gake le nyateƒe me la womenɔ mía dome le woƒe dziwo me o
nenye mía dometɔ wonye vavã la anye ne wotsi anyi, eye womedzo le mía gbɔ o
woƒe dzodzo fia kɔtee be wo dometɔ aɖeke menɔ mía dzi o
ke miawo la, kɔkɔetɔ la ƒe amisisi le mia dzi eye mia dometɔ ɖe sia ɖe nya nyateƒe la
nyemeŋlɔ ɖo ɖe mi esi mienya nyateƒe la ta o, ke boŋ be mienya nyateƒe la, elabena alakpa mate ŋu ado tso nyateƒe me o
ame kae nye aʋatsokala la? ame si gblɔ be menye yesue nye mesia alo ɖela la o lae
ame sia enye yesu ƒe futɔ la si gbea nu le fofo la kple vi la gbɔ
ame si gbe nu le vi la gbɔ la, menya fofo la hã o; ke ame si xɔ vi la la, eya amea xɔ fofo la hã
ke miawo la, mikpɔ egbɔ be mielé nu si miese tso gɔmedzedzea me la ɖe asi
ne miewɔ esia la ekema miayi dzi anɔ vi la kple fofo la me
eye nu si ƒe ŋugbe wòdo na mí la enye agbe mavɔ la
mele nu siawo ŋlɔm ɖo ɖe mi tso ame siwo le agbagba dzem be yewoahe mi ayi mɔtatra dzii la ŋu
ke miawo la, amisisi si miexɔ tso egbɔ la, nɔa mia me eye megahĩa be ame aɖeke nafia nu mi o, elabena eƒe amisisi la fiaa nu mi tso nuwo katã ŋuti eye esi amisisi sia nye nyateƒetɔ eye menye aʋatsotɔ o ta la, minɔ eya amea me, abe ale si wòfia mi ene
azɔ la vinye lɔlɔ̃awo minɔ agbe le eya amea me elabena kakaɖedzi anɔ mía si eye ŋu makpe mí le eŋkume le eƒe vava ŋkekea dzi o
ne mienyae be enye dzɔdzɔetɔ la akema ame sia ame si wɔa nu dzɔdzɔe la nye via
mikpɔ ale si gbegbe fofo la lɔ̃a mí ɖa be woayɔ mí be mawu viwo
nyateƒe, mawu viwoe míenye
nu si ta xexemetɔwo menya mí o lae nye be womenya eya amea o
xɔ̃nye lɔlɔ̃wo, fifia míenye mawu viwo, ke míenya nu si míava nye etsɔmegbe la haɖe o
gake míenya be ne kristo va la míanɔ abe eya amea ene elabena míakpɔe abe ale si wòle tututu ene
ame siwo katã le mɔkpɔkpɔ me alea la wɔa wo ɖokuiwo dzadze abe ale si eya hã le dzadze ene
ame sia ame si wɔa nu vɔ̃ la da sea dzi, le nyateƒe me la, nu vɔ̃ enye sedzimawɔmawɔ
ke ele nyanya me na mi be ɖe wòva be yeatsɔ míaƒe nu vɔ̃wo ayii
nu vɔ̃ aɖeke mele eya ŋutɔ ƒe agbe me o
ne ame aɖe le agbe le eya amea me la, amea meganɔa nu vɔ̃ wɔwɔ dzi atraɖii o
ne ame aɖe ganɔa nu vɔ̃ wɔwɔ dzi edziedzi la, ekema ame sia mekpɔe o loo alo nyae o
vinye lɔlɔ̃awo, migana ame aɖeke nable mi ne miatra mɔ o
ame si wɔa nu nyui la enye ame dzɔdzɔe abe ale si eya hã le dzɔdzɔe ene
ame si wɔa nu vɔ̃ la nye abosam ƒe ame elabena abosam le nu vɔ̃ wɔm tso gɔmedzedzea me ke
nu si ta mawu ƒe vi la va enye be wòagblẽ abosam ƒe nuwɔwɔwo
ame si wodzi le mawu me la meganɔa nu vɔ̃ wɔwɔ dzi o, elabena mawu ƒe kutsetse le eme
mate ŋu awɔ nu vɔ̃ o elabena wodzii tso mawu me
to esia me míedea vovototo mawu viwo kple abosam viwo dome
ame si mewɔa nu si le eteƒe o la menye mawu vi o
nenema ke ame si melɔ̃a nɔvia o la menye mawu vi o
esia enye gbedeasi si miese tso gɔmedzedzea, bena ele be míalɔ̃ mía nɔewo
miganɔ abe kain ene o
le esi wònye abosam ƒe ame ta la, ewu nɔvia
nu ka ta wòwu nɔvia? elabena, eƒe wɔnawo vɔ̃ɖi, ke nɔvia ƒe wɔnawo le dzɔdzɔe
nɔvinyewo ne xexeame lé fu mi la megawɔ nuku na mi kura o
míenya be míeto ku me yi agbe me elabena míelɔ̃a mía nɔewo
ame si melɔ̃a ame o la, gale ku ƒe asime
ame si ke léa fu nɔvia la nye amewula eye ele nyanya me na mi be agbe mavɔ meli na amewula aɖeke o
ale si yesu kristo va ku ɖe mía ta la, ɖe nu si lɔlɔ̃ nye la fia mí
eya ta ele be míawo hã míatsɔ míaƒe agbe aɖo anyi na mía nɔviwo
ne xexemenuwo le ame aɖe si fũu eye wòkpɔ nɔvia aɖe si nye hiãtɔ eye mekpɔ nublanui nɛ o la ale ke woate ŋu akpɔ mawu ƒe lɔlɔ̃ le eme?
vinye lɔlɔ̃awo migana míalɔ̃ mía nɔewo kple nya alo kple aɖe ɖeɖe ko o, ke boŋ kple nuwɔna eye le nyateƒe me
ekema esia nye ale si míenyana be míenye nyateƒe la tɔ, kple ale si míeɖea dzi ɖi le eŋkume
ɣesiaɣi si míaƒe dzitsinya bu fɔ mí elabena mawu lolo wu míaƒe dziwo eye wònya nu sia nu
nɔvi lɔlɔ̃awo, ne míaƒe dziwo mebu fɔ mí o la, dzideƒo le mía si le mawu ŋkume
eye nu sia nu si míabiae la míakpɔe elabena míewɔ eƒe sewo dzi eye míewɔ nu si dzea eŋu
eƒe sedede nye esia bena míaxɔ via yesu kristo dzi ase, eye míalɔ̃ mía nɔewo abe ale si wòde se na mí ene
ame siwo wɔa ɖe eƒe sewo dzi la nɔa agbe le eme eye eya hã nɔa wo me
eye aleae míenyana be ele agbe le mía me
míenyae to gbɔgbɔ si wòna mí la dzi
nɔvi lɔlɔ̃tɔwo, migaxɔ gbɔgbɔ ɖe sia ɖe ko dzi se o, ke boŋ mido gbɔgbɔwo kpɔ be wotso mawu gbɔ hã
elabena aʋatsonyagblɔɖila geɖewo kaka ɖe xexeame
ale miatsɔ dze si mawu ƒe gbɔgbɔe nye si
gbɔgbɔ ɖe sia ɖe si ɖe gbeƒã be yesu kristo va le ŋutilã me la, tso mawu gbɔ
ke gbɔgbɔ ɖe sia ɖe si meɖea gbeƒã yesu kristo o la metso mawu gbɔ o
esiae nye kristo ƒe futɔ ƒe gbɔgbɔ si miese be egbɔna eye fifia gɔ̃ hã la ele xexeame xoxo
vinye lɔlɔ̃awo, miawo ya la mienye mawu viwo eye mieɖu aʋatsonyagblɔɖila siawo dzi; elabena gbɔgbɔ si le mia me la tri akɔ wu esi le xexeame
wotso xexeame, eya ta woƒoa nu le xexeame ƒe nugɔmesese nu, eye xexeame ɖoa to wo
míawo ya míetso mawu gbɔ eye ame sia ame si nya mawu la, ɖoa to mí; ke ame si metso mawu gbɔ o la meɖoa to mí o
esiae na míedzea si nyateƒegbɔgbɔ kple aʋatsogbɔgbɔ
xɔ̃nye lɔlɔ̃wo, mina míalɔ̃ mía nɔewo elabena mawu gbɔe lɔlɔ̃ tsona
ame sia ame si lɔ̃a ame la wodzi tso mawu me eye wònya mawu
ame si melɔ̃a ame o la, menya mawu o elabena mawu nye lɔlɔ̃
ale si mawu ɖe eƒe lɔlɔ̃ fia le mía dome lae nye; eɖo via ɖeka hɔ̃ɔ ɖe xexeame be míanɔ agbe to eya amea me
esia enye lɔlɔ̃ vavã, menye míawoe lɔ̃ mawu o, ke boŋ le eƒe lɔlɔ̃ na mí ta wòɖo via ɖa abe avulévɔsa le míaƒe nu vɔ̃wo ta ene
xɔ̃nye lɔlɔ̃tɔwo, le ale si mawu lɔ̃ mí ta la ele be míawo hã míalɔ̃ mía nɔewo
ame aɖeke mekpɔ mawu kpɔ o, ke ne míelɔ̃ mía nɔewo la, mawu ƒe gbɔgbɔ le mía me eye eƒe lɔlɔ̃ ade blibo le mía me
míenyae bena míele agbe le eya amea me eye eya hã le mía me, elabena etsɔ eƒe gbɔgbɔ de mía me
míekpɔe eye míeɖi ɖase be fofo la ɖo via ɖa be wòanye xexeame ƒe đela
ame sia ame si aɖe gbeƒã be yesue nye mawu vi la la, mawu le eya amea me eye eya hã le mawu me
esi wòwɔ míaƒe lɔlɔ̃ wòde blibo le mía dome ale be dzideƒo nanɔ mía si le ʋɔnudrɔ̃ŋkekea dzi, elabena míaƒe agbenɔnɔ le xexe sia me sɔ kple etɔ
vɔ̃vɔ aɖeke menɔa lɔlɔ̃ me o ke boŋ lɔlɔ̃ vavãtɔ nyaa vɔvɔ̃ katã ɖa
elabena vɔvɔ̃ ku ɖe tohehe ŋu
ame si vɔ̃na la ƒe lɔlɔ̃ mede blibo o
míelɔa mía nɔewo elabena mawu tre mí lɔlɔ̃
ne ame aɖe ƒo adegbe be, “melɔ̃ mawu,” ke wòléa fu nɔvia la, enye alakpatɔ elabena ame sia ame si melɔ̃a nɔvia, ame si kpɔm wòle o la, mate ŋu alɔ̃ mawu ame si mekpɔ o
mawu ŋutɔ de se na mí be, ame si lɔ̃a mawu la nelɔ̃ nɔvia hã
ame sia ame si xɔe se be yesue nye kristo la la, wodzii tso mawu me, eye ame sia ame si lɔ̃a fofo la la, lɔ̃a via hã
esiae nye ale si míenyana be míelɔ̃a mawu viwo; to mawu lɔ̃lɔ kple eƒe seawo dziwɔwɔ me
esiae nye lɔlɔ̃ na mawu; be woawɔ eƒe seawo dzi eye eƒe sewo mesesẽ o
elabena ame si wodzi le mawu me la, ɖu xexeame dzi
míaƒe xɔsee nye nu si ɖu xexeame dzi
ame kae nye ame si ɖu xexeame dzi? ame si xɔe se be yesue nye mawu vi, la koe
yesu kristo enye ame si va to tsi kple ʋu me
meva to tsi me ɖeɖe ko o, ke boŋ to tsi kple ʋu me
eye gbɔgbɔ lae le ɖase ɖim le nu sia ŋu elabena gbɔgbɔ lae nye nyateƒe la
ame etɔ̃e le ɖase ɖim,
woawoe nye gbɔgbɔ la, tsi la kple ʋu la, eye wo katã ƒe ɖaseɖiɖi le ɖeka
míexɔa amegbetɔwo ƒe ɖaseɖiɖiwo, ke mawu ƒe ɖase si wòɖi le via ŋu la de ŋgɔ sãa wu esiawo
eya ta ame sia ame si xɔa mawu vi la dzi sena la, ɖia ɖase le eƒe dzi me
eye ame si mexɔa mawu dzi se o la ewɔ mawu aʋatsokalae elabena mexɔ ɖase si mawu ɖi le via ŋu la dzi se o
nya lae nye si be mawu na agbe mavɔ mí eye agbe mavɔ sia le via me
ame si si vi la le la agbe le esi; eye ame si si mawu vi la mele o la agbe mele esi o
mele nu siawo ŋlɔm ɖo ɖe mi ame siwo xɔ mawu vi la ƒe ŋkɔ dzi se la ale be mianya be agbe mavɔ le mia si
kakaɖedzi sia le mía si le tete ɖe mawu ŋu me be, ne míebia nu si sɔ ɖe eƒe lɔlɔ̃nu dzi la eɖoa to mí
eye ne míenyae be eɖoa to mi le, nu sia nu si míebia me la, míenyae be míaƒe asi su nu si míebiae la dzi
ne ame aɖe kpɔ be ye nɔvi wɔ nu vɔ̃ si ƒe fetu menye ku o la, nedo gbe ɖa ale be mawu naxɔe ɖe agbe
esia ku ɖe ame siwo ƒe nu vɔ̃ mehea ku vanɛ o la ŋuti
nu vɔ̃ aɖe li si hea ame yina ku me, menye nu vɔ̃ sia tɔgbe ƒe nya gblɔm mele o
nu gbegblẽ wɔwɔ ɖe sia ɖe ƒomevi nye nu vɔ̃, gake nu vɔ̃ aɖewo li siwo mehea ame yina ku mee o
minyae kɔtee bena, ne wodzi ame aɖe tso mawu me la, meganɔa nu vɔ̃ wɔwɔ dzi atraɖii o, mawu vi la ŋutɔ kpɔa eta be wònɔna dedie eye vɔ̃ɖitɔ la metea ŋu kaa asi eŋu o
míenyae be mawu viwoe míenye eye be xexeame blibo la le vɔ̃ɖitɔ la ƒe ŋusẽ te
míenyae hã bena mawu vi la va eye wòna nugɔmesese mí ale be míanya eya ame si nye nyateƒea
míele nyateƒea si nye via yesu kristo la me
eyae nye nyateƒe mawu kple agbe mavɔ la
vinye lɔlɔ̃awo, miɖe mia ɖokuiwo ɖa le legbawo gbɔ
agbalẽ sia tso hamemegã tsitsitɔ gbɔ, na hamenyɔnu lɔlɔ̃a si nye ame tiatia tɔxɛ, ame si melɔ̃na vevie la kple viawo katã
menye nye ɖekae o ke boŋ ame siwo katã dze si nyateƒe la,
le nyateƒe si le mía me eye wòanɔ mía me tegbee la ta
amenuveve, nublanuikpɔkpɔ kple ŋutifafa si tso mawu fofo la kple yesu kristo fofo la ƒe vi la gbɔ la nanɔ anyi kpli mi le nyateƒe kple lɔlɔ̃ me
enye dzidzɔ gã aɖe nam be makpɔ be viwò aɖewo le agbe nɔm le nyateƒea me abe ale si fofo la de se na míi ene
eye azɔ la, nyɔnu lɔlɔ̃a, menye se bubu aɖekee mele dedem na mi o ke boŋ esi ko miese tso gɔmedzedzea me ke, mele biabiam be mialɔ̃ mia nɔewo
lɔlɔ̃ lae nye be míawɔ ɖe eƒe sededewo dzi
abe ale si miese tso gɔmedzedzea me ene la, eƒe see nye be míanɔ agbe le lɔlɔ̃ me
ameblela geɖewo, ame siwo mexɔe se be yesu kristo va abe amegbetɔ ene le ŋutilã me o la kaka ɖe xexeame
ame siawo dometɔ ɖe sia ɖe nye ameblela kple kristo ƒe futɔ la
mikpɔ nyuie be nu si ŋu miedze agbagba le la nagage le mia si o ke boŋ, miaxɔ fetu si de blibo
ame sia ame si afia nu si to vovo tso kristo ƒe nufiafia gbɔ la, mele mawu me o
ke ame si lé kristo ƒe nufiafia me ɖe asi la le agbe le fofo la kple vi la me
ne ame aɖe va kple nufiafia si mesɔ ɖe kristo tɔ dzi o la, migado woezɔ teti hã nɛ o eye migaxɔe ɖe miaƒe aƒe me kura o
ame si xɔ ame sia la, sɔ kple eya amea le eƒe ŋutasẽnuwɔwɔwo me
nya geɖe li si madi be maŋlɔ na mi gake nyemaŋlɔe kple nuŋlɔti kple agbalẽ o
ke boŋ mele mɔ kpɔm be mava kpɔ mi ɖa eye míaɖo dze ŋkume kple ŋkume, ale be míaƒe dzidzɔkpɔkpɔ nade blibo
nɔviwò nyɔnu tiatia la ƒe viwo hã do gbe na wò nyuie
agbalẽ sia tso hamemegã tsitsi la gbɔ na xɔ̃nye gayo, ame si melɔ̃na le nyateƒe me
xɔ̃nye lɔlɔ̃a, medo gbe ɖa be nãnɔ lãmesesẽ me eye nu sia nu nadze edzi na wò nyuie abe ale si wò luʋɔ gɔ̃ hã le dedie ene
mekpɔ dzidzɔ ŋutɔ esi nɔvi aɖewo va ƒo nu tso ale si nèlé nyateƒea me ɖe asi goŋgoŋ eye nèle agbe nɔm le nyateƒe la nu la ŋu
naneke medoa dzidzɔ nam wu be, mase be vinyewo le agbe nɔm ɖe nyateƒe la nu o
xɔ̃nye lɔlɔ̃a, èle nuteƒe wɔm le nu siwo nèle wɔwɔm na nɔviawo la me, togbɔ be wonye amedzrowo na wò hã
woɖe gbeƒã na hamea katã le wò lɔlɔ̃ si nèɖe fia wo la ŋu
anyo be nãdo mɔ wo le mɔ nyuitɔ si dze mawu ŋu la nu
elabena ŋkɔ la tae wodze mɔ hele tsatsam eye womexɔ kpekpeɖeŋu aɖeke tso trɔ̃subɔlawo gbɔ o
le esia ta ehiã be miawɔ dɔmenyo na ame sia tɔgbewo ale be mí katã míawɔ dɔ ado nyateƒea ɖe ŋgɔ
meŋlɔ agbalẽ ɖo ɖe hamea, gake diotrefo ame si tsɔ eɖokui wɔ ŋgɔgbenɔlae la, meɖo to nye nyawo o
eya ta ne meva la maɖe nu siwo katã wɔm wòle la ɖe go, vevietɔ ale si wòle mía ŋu gblẽm la ta
hekpe ɖe esia ŋu la eɖea ame siwo dina be yewoaxɔ nɔviawo la le hame
xɔ̃nye lɔlɔ̃tɔ, megakpɔ nu vloe wɔwɔ ƒe kpɔɖeŋu nãwɔ o, ke boŋ srɔ̃ nu nyui wɔwɔ
ame sia ame si wɔ nu nyui la tso mawu gbɔ
ame si wɔa nu vɔ̃ la mekpɔa mawu o
ame sia ame ƒoa nu nyuie le demetrio ŋu
nyateƒea ŋutɔ hã gblɔa eƒe nya nyuie
míawo hã míeɖi ɖase nyui le eŋu, eye wò ŋutɔ enyae be míaƒe ɖaseɖiɖi nye nyateƒe
nya geɖe le asinye be maŋlɔ na wò gake nyemedi be maŋlɔe kple nuŋlɔti kple nuŋlɔtsi ɖeɖe ko o
mele mɔ kpɔm be míado go kpuie eye míaƒo nu ŋkume kple ŋkume
ŋutifafa nanɔ anyi kpli wò
nɔvi siwo katã le afi sia la do gbe na wò nyuie
do gbe na nɔvi siwo le gbɔwò la na mí ɖekaɖeka
yuda, yesu kristo ƒe dɔla kple yakobo nɔviŋutsu, ŋlɔ na ame siwo woyɔ, ame siwo mawu fofo la lɔ̃ eye kristo yesu lé wo ɖe te
amenuveve, ŋutifafa kple lɔlɔ̃ nanye mia tɔ le agbɔsɔsɔ me
nɔvi lɔlɔ̃awo, togbɔ be metsi dzi vevie be maŋlɔ nu na mi le ɖeɖe si ƒe gomekpɔlawo míenye la ŋuti hã la, edze ŋunye be maŋlɔ na mi, ado ŋusẽ mi be miaʋlĩ xɔse si wotsɔ de asi na ame kɔkɔeawo zi ɖeka hena ɣeyiɣiawo katã la ta
mele esia gblɔm elabena ame aɖewo, ame siwo ƒe ʋɔnudɔdrɔ̃ woŋlɔ da ɖi tso blema ke la va tra wo ɖokuiwo ɖe mia dome dzaa
wonye mawumavɔ̃la, siwo trɔ míaƒe mawu la ƒe amenuveve wòzu mɔɖeɖe na ŋunyɔnuwo wɔwɔ eye wogbe nu le yesu kristo, míaƒe dziɖula ɖeka hɔ̃ kple aƒetɔ la gbɔ
togbɔ be mienya esiawo katã xoxo hã la, medi be maɖo ŋku edzi na mi be aƒetɔ la ɖe eƒe dukɔ tso egipte nyigba dzi gake emegbe la, etsrɔ̃ ame siwo mexɔ edzi se o
ke mawudɔla siwo melé woƒe bubuteƒe me ɖe asi o, ke boŋ wogblẽ woawo ŋutɔ ƒe aƒe ɖi la, esiawoe wòde gae ɖe viviti me eye wotsɔ gakɔsɔkɔsɔ mavɔ de wo hena ʋɔnudɔdrɔ̃ le ŋkekegã la dzi
nenema ke, sodom kple gomora kpakple du siwo ƒoxlã wo la tsɔ wo ɖokuiwo dzra na ŋutilãmeŋunyɔnuwo wɔwɔ kple agbe vlo nɔnɔ
wonye ame siwo le fu kpem le dzo mavɔ ƒe tohehe me la ƒe kpɔɖeŋu
nenema ke drɔ̃ekula siawo ƒo ɖi woawo ŋutɔ ƒe ŋutilãwo, wotsi tre ɖe dziɖulawo ŋu eye woƒoa nu vɔ̃ le dziƒodɔlawo ŋu
mawudɔlagã maikel gɔ̃ hã esi wònɔ nya hem kple vɔ̃ɖitɔ la tso mose ƒe ŋutilã kukua ŋuti la, mete ŋu do dzi gblɔ nya vɔ̃ aɖeke ɖe eŋuti o, ke ɖeko wògblɔ be, “aƒetɔ la aka mo na wò!”
gake ame siawo ya ƒoa nu kple dzugbe ɖe nu sia nu si gɔme womese o la ŋuti eye nu sia nu si gɔme wose to seselelãme me abe lã siwo mebua tame o ene la, nu siawo kee nye nu siwo gblẽa wo dome
babaa na wo! woto kain ƒe mɔ; woti viɖe yome hege ɖe balam ƒe vodada me eye wotsrɔ̃ wo le kora ƒe aglãdzedze la me
ame siawo nye ɖiƒonuwo le hamea ƒe lɔlɔ̃nuɖuƒewo
woɖua nu kpli mi ŋumakpetɔe, wonye alẽkplɔla siwo nyia woawo ŋutɔ ɖokuiwo ko
wole abe alilĩkpo siwo medzaa tsi o, eye ya lɔa wo ɖe nu ene
wole abe kelemeti siwo metse ku o eye woho wo ƒo ɖi eye woku zi gbɔ zi eve la ene
wole abe ƒutsotsoe siwo dze agbo hele woawo ŋutɔ ƒe ŋukpefutukpɔwo ɖem ɖe go la ene, wole abe ɣletivi siwo le tsatsam, esiwo woɖo viviti tsiɖitsiɖi da ɖi na tegbetegbe la ene
enɔk, ame si nye dzidzime adrelia tso adam dzi la gblɔ nya ɖi ɖe ame siawo ŋu be, “kpɔ ɖa, aƒetɔ la gbɔna kple eƒe dɔla kɔkɔe akpe akpewo,
ne wòadrɔ̃ ʋɔnu ame sia ame ne wòabu fɔ mawumavɔ̃lawo ɖe nu vɔ̃ɖi siwo katã wowɔ le woƒe mɔ vɔ̃wo dzi hekpe ɖe nya vlo siwo katã nu vɔ̃ wɔla siawo gblɔ ɖe eya amea ŋuti ŋu la ta
”
ame siawo nye liʋiliʋĩlĩlawo kple ame siwo kpɔa vodada le nu sia nu ŋu
wodzea woawo ŋutɔ ƒe nudzodzro vɔ̃wo yome woƒoa adegbe le woawo ŋutɔ ɖokuiwo ŋu eye wokafua amewo alakpatɔe hena woawo ŋutɔ ƒe nyui
ke nɔvi lɔlɔ̃awo, miɖo ŋku nya siwo míaƒe aƒetɔ yesu kristo ƒe apostolowo gblɔ da ɖi la dzi
wogblɔ na mi be, “le ɣeyiɣi mamlɛawo me la, fewuɖulawo lava, ame siwo adze woawo ŋutɔ ƒe dzodzro vɔ̃wo yome
”
ame siawoe nye ame siwo dea mama mia dome, ame siwo dzea ŋutilã ƒe nukpɔkpɔwo yome eye gbɔgbɔ la mele wo me o
ke miawo ya la, nɔvi lɔlɔ̃awo, mitu mia ɖokuiwo ɖo le miaƒe xɔse kɔkɔetɔ kekeake me eye mido gbe ɖa le gbɔgbɔ kɔkɔe la me
mitsɔ mia ɖokuiwo de mawu ƒe lɔlɔ̃ la me esi miele míaƒe aƒetɔ yesu kristo ƒe nublanuikpɔkpɔ lalam be wòakplɔ mi ayi agbe mavɔ la me
mikpɔ nublanui na ame siwo le ɖi kem le wo ɖokuiwo me
miɖe ame bubuwo tso dzo me eye mixɔ na wo
mikpɔ nublanui na wo kple vɔvɔ̃
milé fu awu si ƒo ɖi to ŋutilã ƒe ɖiƒoƒo me gɔ̃ hã
azɔ, eya ame si tea ŋu léa mi ɖe asi be miagadze anyi o, be wòatsɔ mi aɖo eƒe ŋutikɔkɔefiazikpui la ŋgɔ kpɔtsɔtsɔmanɔŋui le dzidzɔ gã me, lae mede mi asi na
míaƒe mawu ɖeka hɔ̃ la, ame si nye míaƒe đela la, eya ko tɔe nye ŋutikɔkɔe, fianyenye, ŋusẽ kple dziɖuɖu to yesu kristo, míaƒe aƒetɔ, me le dzidzimewo katã me, tso fifia yi ɖase ɖe mavɔ me! amen
esia enye yesu kristo ƒe ɖeɖefia si mawu nae be woaɖe fia eƒe dɔlawo tso nu si ava dzɔ kpuie la ŋuti
edɔ eƒe mawudɔla ɖa be wòaɖe nu siawo afia yohanes ame si nye eƒe dɔla
yohanes ɖi ɖase le nu si wo katã wòkpɔ la ŋu, nu siwo nye mawu ƒe nya kple yesu kristo ŋu ƒe ɖaseɖiɖi
woayra ame si xlẽ nyagblɔɖi sia me nyawo, woayra ame siwo see eye wotsɔ emenyawo ɖe woƒe dzime elabena ɣeyiɣi la te tu aƒe
agbalẽ sia tso yohanes gbɔ na hame adre siwo le asia nutome
amenuveve kple ŋutifafa si tso mawu ame si nɔ anyi, eye wòli eye wògale vava ge la gbɔ kple gbɔgbɔ adre siwo le eƒe fiazikpui la ŋgɔ,
kple yesu kristo, ame si nye ɖaseɖila anukwaretɔ, ame gbãtɔ si fɔ tso ku me eye wònye anyigbadzifiawo dziɖula la gbɔ na mi
eya ame si lɔ̃ mí eye wòɖe mí tso míaƒe nu vɔ̃wo me to eƒe ʋu me,
eya ame si wɔ mí be míanye fiaɖuƒe kple osɔfo siwo asubɔ eƒe mawu kple fofoa, eya tɔ nanye ŋutikɔkɔe kple ŋusẽ tso mavɔ me yi ɖe mavɔ me! amen
kpɔ ɖa! egbɔna; alilĩkpowo aƒo xlãe eye ŋku ɖe sia ɖe akpɔe
ẽ, ame siwo tɔ akplɔe gɔ̃ hã akpɔe
ne eva do la, dukɔwo afa avi kple ɣli le eya amea ta
ẽ! amen! neva eme nenema!
“nyee nye a kple z, gɔmedzedze kple nuwuwu ame si nɔ anyi, eli eye wògale vava ge, ame si nye ŋusẽkatãtɔ
” aƒetɔ mawue gblɔe
nye, mia nɔvi yohanes, ame si kpe fu kpli mi le aƒetɔ la ta lae le agbalẽ sia ŋlɔm na mi
nye hã mekpɔ gome le dzidodo si mawu nana la me eye miakpɔ gome le eƒe fiaɖuƒe la hã me! menɔ patmo ƒukpo dzi
woɖe aboyom yi afi ma le ale si megblɔ mawu ƒe nya kple nu si menya tso yesu kristo ŋuti la ta
esime menɔ gbɔgbɔ me le aƒetɔ la ƒe ŋkekea dzi la, mese gbe sesẽ aɖe le megbenye abe kpẽ ƒe ɖiɖi ene
enɔ gbɔgblɔm bena, “nyee nye a kple z, gbãtɔ kple mlɔetɔ” emegbe mesee wògagblɔ be, “ŋlɔ nu sia nu si nakpɔ la da ɖi eye naɖo agbalẽa ɖe hame adre siwo le asia
efeso, smirna pergamo, tiatira, sardes, filadelfia kple laodikea
”
esi metrɔ be makpɔ ame si nɔ nu ƒom la, kasia mekpɔ sikakaɖiti adre
ame aɖe tsi tre ɖe wo dome, si ɖi amegbetɔvi la
edo awu ʋlaya aɖe eye wotsɔ sikalidziblanu aɖe bla akɔta
eƒe taɖa fu tititi abe alẽfu alo ɖetifu ene
eƒe ŋkuwo le ɖaɖam abe dzoƒeaɖewo ene
eƒe afɔwo biã hẽ abe akɔbli si wode kpodzo me ene eye eƒe gbe le abe tɔsisi geɖewo ƒe howɔwɔ ene
elé ɣletivi adre ɖe nuɖusi eye yi ɖaɖe nuevee do go tso eƒe nu me
eƒe mo le keklẽm abe ɣekeklẽ ene
esi mekpɔe la, medze anyi ɖe eƒe afɔnu abe ame kuku ene
tete wòtsɔ eƒe nuɖusi da ɖe dzinye eye wògblɔ bena, “mègavɔ̃ o
nyee nye gbãtɔ kple mlɔetɔ
nyee nye ame si le agbe, meku kpɔ gake, kpɔ ɖa, mele agbe tso mavɔ me yi mavɔ me! eye ku kple tsiẽƒe ƒe safuiwo le asinye
“eya ta ŋlɔ nu siwo nèkpɔ fifia kple nu siwo le vava ge emegbe
nu ɣaɣla si le ɣletivi adre siwo nèkpɔ melé ɖe ɖusi kple sikakaɖiti adreawo ŋu lae nye si
ɣletivi adreawo nye hame adreawo ƒe mawudɔlawo eye sikakaɖiti adreawo nye hame adreawo
ŋlɔ na efeso hamea ƒe mawudɔla be, ‘esiawoe nye nya siwo tso ame si lé ɣletivi adre ɖe ɖusi eye wòle zɔzɔm le sikakaɖiti adreawo dome la gbɔ
menya wò dɔwɔwɔwo, wò kutrikuku kple wò ŋusẽdodonu
menyae be mãte ŋu alɔ̃ ame vɔ̃ɖiwo ƒe nya o, gawu la èdo ame siwo be yewonye apostolowo evɔ womenyee o la kpɔ eye nèkpɔ be wonye aʋatsotɔwo
èdze agbagba, eye nèto fukpekpe geɖe me le nye ŋkɔ la ta gake nu meti kɔ na wò o
‘“gake mekpɔ nu sia le ŋutiwò be nègblẽ wò gbãlɔlɔ̃ ɖi
đo ŋku afi si nège tso la dzi! trɔ dzime eye nãwɔ nu siwo nèwɔna tsã
ne mètrɔ dzime o la, mava gbɔwò eye maɖe wò akaɖiti la le enɔƒe
ke esia nye nu dzeame nèwɔ be nèlé fu nikolaitɔwo ƒe nuwɔnawo, nu siwo nye hã melé fui
‘“ame si to senu li na la, nese nu si gblɔm gbɔgbɔ la le na hameawo
ame si ɖu dzi la, mana ŋusẽe be wòaɖu agbeti si le mawu ƒe paraɖiso me la ƒe tsetsea
“ŋlɔ na smirna hamea ƒe mawudɔla be, ‘esiawo nye nya siwo tso eya, ame si nye gbãtɔ kple mlɔetɔ, ame si ku eye wògale agbe la gbɔ
menya wò fukpekpe kple ahedada evɔ kesinɔtɔ nènye hafi! menya ame siwo gblɔna be yewonye yudatɔwo evɔ womenyee o, ke boŋ wonye satana ƒe ƒuƒoƒemenɔlawo
megavɔ̃ na fukpekpe siwo ava dze dziwo la o
satana ade mia dometɔ aɖewo gaxɔ me le ŋkeke siawo me be woate mi akpɔ
woati mia yome ‘ŋkeke ewo,’ si gɔmee nye ɣeyiɣi kpui aɖe
“‘nɔ nuteƒewɔwɔ dzi yi ɖase ɖe ku me gɔ̃ hã eye mana agbefiakuku wò
ame si to senu li na la nese nu si gblɔm gbɔgbɔ la le na hameawo
ku evelia mawɔ nu vevi aɖeke ame si aɖu dzi la o
’
“ŋlɔ na pergamo hamea ƒe mawudɔla be, ‘esiawo nye ame si lé yi ɖaɖɛ nuevee ɖe asi la ƒe nyawo
menya afi si nèle, eyae nye afi si satana li eƒe fiazi anyi ɖo
ke hã la, ègalé nye ŋkɔ me ɖe asi ko; mègbe nu le nye xɔse si le mewo la gbɔ o; èlé eme ɖe asi le antipas, nye ɖasefo nuteƒewɔla, ƒe ɣeyiɣiwo me gɔ̃ hã, ame si wowu le miaƒe du si nye satana nɔƒe la me
“ke hã la nya ʋe aɖewo le asinye ɖe ŋutiwò
ame aɖewo le mia dome afi ma, ame siwo galé balam ƒe nufiafiawo me ɖe asi ko, ame si fia balak be wòable israelviwo nu woawɔ nu vɔ̃ to nuɖuɖu siwo wotsɔ sa vɔe na legbawo la ɖuɖu me kple ahasiwɔwɔ me
nenema ke ame siwo lé nikolai ƒe nufiafia me ɖe asi la hã le mia dome
eya ta trɔ dzime! ne menye nenema o la, mava gbɔwò kpuie eye mawɔ avu kpli wò kple yi si le nye nume
“‘ame si to senu li na la, nese nu si gblɔm gbɔgbɔ la le na hameawo
ame si ɖu dzi la mana mana ɣaɣla la ƒe ɖee, eye matsɔ kpe ɣi si dzi woŋlɔ ŋkɔ yeye ɖo la akpe ɖe eŋuti nɛ
ame aɖeke menya ŋkɔ si le kpe ɣi la dzi o, negbe ame si xɔe la ko
ŋlɔ na tiatira hamea ƒe mawudɔla be, “esiawo nye mawu vi la ƒe nyawo, ame si ƒe ŋkuwo le abe dzoƒeaɖe ene eye eƒe afɔwo le abe gadzĩ si le keklẽm la ene
menya wò dɔwɔwɔwo, wò lɔlɔ̃, wò xɔse, wò dɔmenyowɔwɔ kple wò vevidodo eye azɔ gɔ̃ hã la, èle wo wɔm wu tsã
ke hã la, mekpɔ nu sia le ŋutiwò; èɖe mɔ na nyɔnu ma, ame si woyɔ na be yezebel, ame si yɔa eɖokui be nyagblɔɖila
ekplɔ nye dɔlawo trae to eƒe nufiafia me be woage ɖe ahasiwɔwɔ me eye be woaɖu nu siwo wotsɔ sa vɔe na legbawo
mena ɣeyiɣii be wòatrɔ tso eƒe ŋunyɔnuwo wɔwɔ me gake egbe
eya ta matsɔe aƒu fukpekpe ƒe aba dzi eye mana be ame siwo wɔ ahasi kplii la nakpe fu vevie, dzaa ɖe wòtrɔ le eƒe mɔ vɔ̃wo dzi
maƒu nu viawo woaku ekema hameawo katã anyae be nyee nye dziwo kple susuwo me dzrola eye maxe fe na ame sia ame le eƒe nuwɔwɔwo nu
azɔ mele egblɔm na mi ame mamlɛ siwo le tiatira, mi ame siwo melé nufiafia me ɖe asi o eye miesrɔ̃ nu si woawo ŋutɔ le yɔyɔm be satana ƒe nu goglowo o la, nyemada agba kpekpe bubu aɖeke ɖe mia dzi o
miawo ya milé nu si le mia si la me ɖe asi sesĩe va se ɖe esime mava
ame si ɖu dzi eye wòwɔ nye lɔlɔ̃nu va se ɖe nuwuwu la, eyae mana ŋusẽe ɖe dukɔwo dzi,
‘aɖu wo dzi kple gatikplɔ, atsɔ wo axlã ɖe nu woakaka abe ze ene’ eye anɔ abe ale si ko mexɔ ŋusẽ tso fofonye gbɔ ene
matsɔ ŋukeɣletivi la hã nɛ
ame si to senu li na la nese nu si gblɔm gbɔgbɔ la le na hameawo
ŋlɔ na sardis hame la ƒe mawudɔla be, “esiawo nye nya siwo ame si lé mawu ƒe gbɔgbɔ adreawo kple ɣletivi adreawo ɖe asi la gblɔ
menya wò dɔwɔwɔwo, wò ŋkɔ ɖi le teƒewo be èle agbe, gake la eku
nyɔ, do ŋusẽ nu siwo susɔ eye wole kumɔdzi la elabena nyemekpɔ be wò dɔwɔwɔ de blibo le nye mawu ŋkume o
eya ta ɖo ŋku nu si nèxɔ eye nèse la dzi, wɔ edzi eye nãtrɔ dzime
ke ne mènyɔ o la, mava gbɔwò abe fiafitɔ ene eye mãnya ga si me mava gbɔwò o
ke hã la, ame ʋe aɖewo le asiwò le sardis, ame siwo meƒo ɖi woƒe awuwo o
woazɔ kplim eye woanɔ awu ɣiwo me elabena wodze nɛ
ame si ɖu dzi la hã anɔ abe wo ameawo ene, anɔ awu ɣi me
nyematutu eƒe ŋkɔ ɖa le agbegbalẽa me gbeɖe o ke boŋ maʋu eƒe ŋkɔ me le fofonye kple eƒe mawudɔlawo ŋkume
ame si to senu li na la, nese nu si gblɔm gbɔgbɔ la le na hameawo
ŋlɔ na filadelfia hame la ƒe mawudɔla be, “esiawo nye ame si le kɔkɔe, nye nyateƒetɔ eye david ƒe safui le esi la ƒe nyawo
nu si wòʋu la, ame aɖeke mate ŋu atui o eye nu si wòtu la, ame aɖeke mate ŋu aʋui o
menya wò dɔwɔwɔwo
kpɔ ɖa, metsɔ ʋɔ si le ʋuʋu si ame aɖeke mate ŋu atu o la, ɖo ŋkuwòme
menya be wò ŋusẽ le sue ke hã la èlé nye nya me ɖe asi eye mègbe nu le nye ŋkɔ gbɔ o
mana ame siwo nye satana ƒe ƒuƒoƒemenɔlawo, ame siwo gblɔ be yewonye yudatɔwo evɔ womenyee o, ke boŋ wonye alakpatɔwo la nava dze anyi ɖe wò afɔ nu, eye woaʋu eme be melɔ̃ wò
esi nèlé nye sedede me ɖe asi be nãnɔ te le dzigbɔɖi me ta la, nye hã maɖe wò le dodokpɔ ƒe gaƒoƒo si gbɔna xexeame katã dzi be woado anyigbadzinɔlawo akpɔ la me
kpɔ ɖa, megbɔna kaba! lé ŋusẽ sue si le asiwò la me ɖe asi sesĩe ale be ame aɖeke maxɔ wò fiakuku la le asiwò o
“‘amesi aɖu dzi la, mawɔe woazu sɔti le mawu ƒe gbedoxɔ me
anɔ dedie eye magado go o
maŋlɔ nye mawu ƒe ŋkɔ ɖe eŋu eye woazu dumevi atso nye mawu ƒe du, yerusalem yeyea me
du sia aɖiɖi tso nye mawu gbɔ le dziƒo
mawu ana woaŋlɔ nye ŋkɔ yeyea ɖe ame sia ŋu
“‘ame sia ame si to senu li na la, nese nu si gblɔm gbɔgbɔ la le na hameawo
’
“ŋlɔ agbalẽ sia na hame si le laodikea ƒe mawudɔla
“nya siawo tso ame si le tsitre sesĩe, ame si nye đasefo nuteƒewɔla kple anukwaretɔ le nu siwo li fifia, kple nusiwo nɔ anyi kpɔ kpakple nusiwo le vavage ŋu la, ame si li kple mawu tso eƒe nuwɔwɔwo katã ƒe gɔmedzedzea me la gbɔ
“‘menya wò nyuie be mefa o eye mexɔ dzo hã o
madi be nafa alo naxɔ dzo hafi!
ke esi nèle evedomesi alea ta la, matu wò aƒu gbe tso nye nu me!
“‘ègblɔ be, ‘menye kesinɔtɔ
nu sia nu si mehiã la le asinye
naneke mehiãm o!’ ke menyae be yenye nublanuitɔ, ame dahe kple ŋkuagbãtɔ eye yele amama o
“‘nye aɖaŋuɖoɖo na wòe nye be nãƒle sika nyuitɔ, si ŋu wokɔ kple dzo la, le gbɔnye
eya koe ana nãnye kesinɔtɔ vavãtɔ
emegbe la, nãƒle awu ɣi kɔkɔewo le gbɔnye ale be maganɔ amama eye ŋu nakpe wò o
hekpe ɖe esia ŋu la, nãƒle atike le gbɔnye, ada gbe le wò ŋkuwo ŋu eye nãgakpɔ nu
mehea to na ame sia ame si melɔ̃na la enuenu
eya ta ele be mahe to na wò negbe ɖe ko nãɖe asi le wò ɖekematsɔleme ŋu eye natsɔ dzo ɖe nu siwo ku ɖe mawu ŋu la ŋuti hafi
“‘kpɔ ɖa! mele tsitre ɖe ʋɔtrua nu eye mele eƒom madzudzɔmadzudzɔe
ne ame aɖe see mele eyɔm eye woʋu ʋɔa nam la, mage ɖe eme eye mi kplii miade asi agba me aɖu nu ɖekae
“‘mana ame sia ame si aɖu dzi la nanɔ nye axadzi le nye fiazikpui dzi abe ale si nye hã meɖu dzi eye mele fofonye gbɔ le eƒe fiazikpui dzi ene
ame siwo to senu li na la nese nu si gblɔm gbɔgbɔ la le na hameawo
’”
le esia megbe la, mekpɔ ʋɔtru aɖe le ʋuʋu le dziƒo le nye ŋkume eye gbe si mese gbã wònɔ nu ƒom nam abe kpẽ ƒe ɖiɖi ene la, gblɔ be, “va dzime afii eye mafia nu si ava dzɔ le etsɔ me la wò
”
tete menɔ gbɔgbɔ la me eye fiazikpui aɖe si le dziƒo la nɔ nye ŋkume eye ame aɖe nɔ edzi
ame si nɔ fiazikpuia dzi la, ƒe dzedzeme le abe kpexɔasiwo, yaspa kple kanelia ene
anyieʋɔ si le abe kpexɔasi emerald ene la ƒo xlã fiazikpui la
fiazikpui sue blaeve-vɔ-ene ƒo xlã fiazikpui gãtɔ la eye amegã xoxo blaeve-vɔ-ene nɔ wo dzi
wo katã do awu ɣiwo eye woɖɔ sikafiakukuwo
dzikedzo, dziɖegbe kple sokpewo le dodom tso fiazikpui la me
akaɖi adre nɔ bibim le fiazikpui la ŋgɔ
esiawoe nye mawu ƒe gbɔgbɔ adreawo
nane si le abe ahuhɔ̃etsiaƒu ene esi me kɔ abe kristalokpe ene la, hã nɔ fiazikpui la ŋgɔ le afi ma
nu gbagbe ene nɔ titina ƒo xlã fiazikpui la eye woƒe ŋkuwo ƒo xlã wo, le ŋgɔ kple megbe siaa
nu gbagbe siawo dometɔ gbãtɔ ɖi dzata
evelia ɖi nyitsu
etɔ̃lia ƒe mo ɖi amegbetɔ tɔ eye enelia le abe hɔ̃ si keke eƒe aʋalawo abe dzodzom wòle ene
aʋala ade nɔ nu gbagbe eneawo dometɔ ɖe sia ɖe si, woto ŋku ɖe aʋalawo ŋu kpe ɖo eye woto ŋku ɖe woƒe aʋalawo te gɔ̃ hã
wonɔa ha dzim madzudzɔmadzudzɔe zã kple keli be, “kɔkɔe, kɔkɔe, kɔkɔe, nye aƒetɔ mawu, ŋusẽkatãtɔ, ame si nɔ anyi va yi, eli fifia eye wògale vava ge
”
ne nu gbagbeawo le ŋutikɔkɔe, bubu kple akpedada tsɔm na ame si nɔ fiazikpui la dzi, eye wòle agbe tegbetegbe la,
ekema amega xoxo blaeve-vɔ-eneawo yia klo dzi hetsyɔa mo anyi ɖe eya ame si nɔ anyi ɖe fiazikpuia dzi la ŋgɔ, wosubɔa eya ame si nɔa agbe tegbetegbe
woɖea woƒe fiakukuwo dana ɖe fiazikpui la ŋgɔ henɔa ha dzim be,
“míaƒe aƒetɔ kple mawu, wòe dze be nãxɔ ŋutikɔkɔe, bubu kple ŋusẽ, elabena wòe wɔ nuwo katã, wò lɔlɔ̃nue nètsɔ wɔ woe
eye wò lɔlɔ̃nue na be wole agbe
”
tete la mekpɔ agbalẽ aɖe le nuɖusi na ame si bɔbɔ nɔ fiazikpui la dzi
woŋlɔ nu ɖe agbalẽa me kple egodo siaa eye wotree kple nutrenu adre
eye mekpɔ mawudɔla dzɔatsu aɖe le gbeƒã ɖem kple gbe sesẽ aɖe le gbɔgblɔm be, “ame kae dze ate ŋu aɖe nutrenuawo ɖa alo aʋu agbalẽ la?”
gake ame aɖeke mele dziƒo, anyigba dzi loo alo anyigba te si ate ŋu aʋu agbalẽ la alo akpɔ eme o
mefa avi kakaka elabena ame aɖeke meli si ŋu wokpɔ ŋudzedze le si dze be woaʋu agbalẽ la alo akpɔ eme o
tete amegã xoxoawo dometɔ ɖeka gblɔ nam be, “kpɔ ɖa, mègafa avi o he! elabena yuda to la ƒe dzata si tso david ƒe ke me ɖu dzi
eyae ate ŋu aʋu agbalẽ la eye wòaɖe nutrenu adreawo ɖa
”
eye mekpɔ alẽvi aɖe, wòdze abe ɖe wowui ene eye wònɔ tsitre ɖe fiazikpui la titina
nu gbagbe eneawo kple amegã xoxoawo ƒo xlãe
dzo adre kple ŋku adre nɔ esi, esiwo nye mawu ƒe gbɔgbɔ adreawo, esiwo wodɔ ɖo ɖe anyigba blibo la dzi
eyae va xɔ agbalẽ la le ame si nɔ fiazikpui la dzi la ƒe nuɖusi me
esi wòxɔe vɔ la, nu gbagbe eneawo kple amegã xoxo blaeve-vɔ-eneawo dze klo tsyɔ mo anyi ɖe alẽvi la ŋgɔ
kasaŋku nɔ wo dometɔ ɖe sia ɖe si eye sikagba si yɔ fũu kple dzudzɔʋeʋĩdonu, esiwo nye ame kɔkɔeawo ƒe gbedodoɖa la hã nɔ woƒe asime
wodzi ha yeye be, “wòe dze be nãʋu agbalẽ la eye nãɖe nutrenu adreawo ɖa, elabena wowu wò kpɔ eye nètsɔ wò ʋu ƒle amewoe na mawu
tso to sia to, gbegbɔgblɔ sia gbegbɔgblɔ, nutome ɖe sia ɖe kple dukɔ ɖe sia ɖe me
èwɔ wo be woanye fiaɖuƒewo kple osɔfowo ne woasubɔ míaƒe mawu la eye woaɖu fia le anyigba dzi
”
tete mekpɔ eye mese mawudɔla gbogbo aɖewo ƒe gbe, esiwo ƒe xexlẽme anye akpe akpewo kple akpe ewo teƒe akpe ewo
woɖe to ƒo xlã fiazikpui la, nu gbagbe eneawo kple amegã xoxoawo
wole ha dzim kple gbe sesẽ be, “alẽvi si wowu la eyae dze be wòaxɔ ŋusẽ, kesinɔnu, nunya kple ŋutete bubu, ŋutikɔkɔe kpakple kafukafu
”
esia megbe mese nu gbagbe siwo katã le dziƒo, anyigba dzi, anyigba te atsiaƒu me kpe ɖe nu siwo katã nɔ wo me la ŋuti nɔ ha dzim be, “alẽvi si nɔ anyi ɖe fiazikpui la dzi la tɔe nye kafukafu, bubu, ŋutikɔkɔe kple ŋusẽ tso mavɔ me yi mavɔ me!
”
nu gbagbe eneawo gblɔ be, “amen
” tete amegã xoxo blaeve-vɔ-eneawo tsyɔ mo anyi eye wosubɔe
mekpɔ alẽvi la wòʋu nutrenu adreawo ƒe gbãtɔ
emegbe mese nu gbagbe eneawo dometɔ ɖeka gblɔ kple gbe si le abe dziɖegbe ene la be, “va!”
mekpɔ sɔ ɣi aɖe le ŋgɔnye! sɔdola la lé dati ɖe asi, wotsɔ fiakuku nɛ eye wòdo sɔ la do go dzo abe kalẽtɔ si ɖoe kplikpa be yeaɖu dzi la ene
alẽvi la ɖe nutrenu evelia ɖa eye wòʋu agbalẽ evelia hã
mese nu gbagbe evelia wògblɔ be, “va!”
tete sɔ bubu do go va, ebiã eye adã le mo nɛ
wona ŋusẽ edola be woaɖe ŋutifafa ɖa le anyigba dzi eye wòana amewo nawu wo nɔewo
ale wotsɔ yi gã aɖe de asi nɛ
esi alẽvi la ɖe nutrenu etɔ̃lia ɖa la, mese nu gbagbe etɔ̃lia wògblɔ be, “va!” eye mekpɔ sɔ yibɔ aɖe, edola lé nudanu ɖe asi
mese nane si ɖi ame ƒe gbe le nu gbagbe eneawo dome le gbɔgblɔm be, “bli agba ɖeka axɔ agbatedɔwɔlawo ƒe ŋkeke ɖeka ƒe fetu eye lu agba etɔ̃ anye agbatedɔwɔlawo ƒe ŋkeke ɖeka ƒe fetu
mikpɔ egbɔ be miegblẽ ami kple wain dome o!”
esi alẽvi la ɖe nutrenu enelia ɖa la, mese nu gbagbe enelia wògblɔ be, “va!”
mekpɔ sɔ si ɖi ku ŋutɔ la le ŋkunyeme! edola ŋkɔe nye ku eye tsiẽƒe le eyome kplikplikpli
wona ŋusẽ wo ɖe anyigba ƒe mama enelia ƒe ɖeka dzi, be woawu amewo kple yi, dɔwuame kple dɔvɔ̃ kpakple lã wɔadã siwo le anyigba dzi
esi alẽvi la ɖe nutrenu atɔ̃lia ɖa la, mekpɔ vɔsamlekpui aɖe
le vɔsamlekpuia te la, mekpɔ ame siwo katã wowu ɖe mawu ƒe nya la gbɔgblɔ kple ɖaseɖiɖi anukwretɔe ta la ƒe luʋɔwo
wodo ɣli kple gbe sesẽ be, “va se ɖe ɣekaɣie aƒetɔ ŋusẽkatãtɔ, kɔkɔetɔ kple dzɔdzɔetɔ, nãdrɔ̃ ʋɔnu anyigbadzitɔwo eye nãbia hlɔ̃ ɖe míaƒe ʋu ta?”
tete wotsɔ awu ʋlaya ɣi na wo dometɔ ɖe sia ɖe eye wogblɔ na wo be woalala vie va se ɖe esime wo nɔvi kple dɔla bubuawo, ame siwo hã woawu la ƒe xexlẽme nade eye abe ale si wònɔ na wo ene la nawu enu
mekpɔ alẽvi la wòɖe nutrenu adelia ɖa
enumake anyigba ʋuʋu sesĩe
ɣe ƒe keklẽ trɔ zu yibɔ abe avɔ si wolɔ̃ kple gbɔ̃fu yibɔ la ene
nenema ke ɣleti hã biã dzẽ abe ʋu ene,
eye ɣletiviwo le dziƒo ge va dze anyigba abe ale si gbotsetse siwo tsi megbe la dudunae ne ya sesẽ aɖe ʋuʋu ati la ene
dziŋgɔlĩ gbugbɔ yi megbe abe lãgbalẽ si woŋlɔ ene, eye to ɖe sia ɖe kple ƒukpo ɖe sia ɖe te ɖa le wo nɔƒe
tete anyigbadzifiawo, bubumewo, aʋafiawo, hotsuitɔwo, kalẽtɔwo kple kluvi ɖe sia ɖe kpakple ablɔɖevi ɖe sia ɖe yi ɖaɣla wo ɖokui ɖe agadowo me kple agakpewo dome
wogblɔ na towo kple agakpewo bena, “mimu dze mía dzi ne miaɣla mí ɖa tso ame si nɔ fiazikpui la dzi la ƒe ŋkume kple alẽvi la ƒe dɔmedzoe helihelĩ la gbɔ,
elabena woƒe dɔmedzoeŋkeke gã la ɖo vɔ
ame kae ate ŋu anɔ te ɖe enu?”
le esia megbe la, mekpɔ mawudɔla ene wole tsitre ɖe anyigba ƒe dzogoe eneawo dzi eye wona be ya eneawo magaƒo ato anyigba, atsiaƒu alo ati aɖeke dzi o
tete mekpɔ mawudɔla bubu tso ɣedzeƒe gbɔna eye wòlé mawu gbagbe la ƒe nutrenu ɖe asi
eyɔ mawudɔla ene, ame siwo wona ŋusẽe be woawɔ nuvevi anyigba kple atsiaƒu la kple gbe sesẽ be,
“ mègawɔ nuvevi aɖeke anyigba alo atsiaƒu loo alo atiwo o, va se ɖe esime míatsɔ nutrenu aɖo ŋgonu na míaƒe mawu la ƒe dɔlawo
”
emegbe mese ame siwo wotsɔ nutrenu ɖo ŋgonu na la ƒe xexlẽme
wole ame akpe alafa ɖeka blaene-vɔ-ene, eye wo katã tso israel ƒe toawo me
wotre ame akpe wuieve nu tso yuda ƒe to la me
ame akpe wuieve nu tso ruben ƒe to la me, ame akpe wuieve nu tso gad ƒe to la me,
ame akpe wuieve nu tso aser ƒe to la me, ame akpe wuieve nu tso naftali ƒe to la me, ame akpe wuieve nu tso manase ƒe to la me,
ame akpe wuieve nu tso simeon ƒe to la me, ame akpe wuieve nu tso levi ƒe to la me, ame akpe wuieve nu tso isaka ƒe to la me,
ame akpe wuieve nu tso zebulon ƒe to la me, ame akpe wuieve nu tso yosef ƒe to la me, ame akpe wuieve nu tso benyamin ƒe to la me
le esia megbe la, mekpɔ ameha gã aɖe si womate ŋu axlẽ o la, le nye ŋkume
wotso dukɔ sia dukɔ, to sia to, ƒome ɖe sia ɖe kple gbegbɔgblɔ ɖe sia ɖe me
wole tsitre ɖe fiazikpui la ŋgɔ le alẽvi la ŋkume
wodo awu ʋlaya ɣiwo eye wolé deʋayawo ɖe asi
wole ɣli dom kple gbe sesẽ be, “xɔname nye míaƒe mawu la tɔ, ame si nɔ anyi ɖe fiazikpui la dzi, kple alẽvi la tɔ
”
mawudɔlawo katã nɔ tsitre ƒo xlã fiazikpui la, amega xoxoawo kple nu gbagbe eneawo
wotsɔ mo tsyɔ anyi ɖe fiazikpui la ŋgɔ eye wosubɔ mawu,
le gbɔgblɔm be, “amen
kafukafu kple ŋutikɔkɔe nunya, akpedada kple bubu kple ŋusẽ kpakple ŋutete nanye míaƒe mawu la tɔ
tso mavɔ me yi mavɔ me
amen!”
tete amega xoxoawo dometɔ ɖeka biam be, “ame kawoe nye ame siawo le awu ʋlaya ɣi me eye afi ka wotso?”
meɖo eŋu nɛ be, “aƒetɔ, wòe nyae
” eye wògblɔ nam bena, “woawoe nye ame siwo do go tso xaxa gã la me
wonya woƒe awu ʋlayawo eye wowɔ wo ɣie to alẽvi la ƒe ʋu me
eya ta, “wole mawu ƒe fiazikpui la ŋgɔ eye wosubɔnɛ le eƒe gbedoxɔ me zã kple keli eye ame si nɔ fiazikpuia dzi la akeke eƒe agbadɔ ɖe wo dzi
dɔ magawu wo akpɔ gbeɖe o tsikɔ hã magawu wo akpɔ gbeɖe o
ɣe magaɖu wo o alo ŋdɔkutsu nagaɖu wo o
elabena alẽvi si le fiazikpui la titina anye woƒe kplɔla akplɔ wo ayi agbetsi dzidziwo gbɔe eye mawu ŋutɔ atutu aɖatsi ɖe sia ɖe le wo ŋkume
”
esi wòʋu nutrenu adrelia la ɖoɖoe gã aɖe zi le dziƒo abe gaƒoƒo afã ene
eye mekpɔ mawudɔla adre siwo nɔ tsitre ɖe mawu ŋkume eye wotsɔ kpẽ adre na wo
mawudɔla bubu si lé sikadzoɖesonu ɖe asi la, hã va tsi tre ɖe vɔsamlekpui la gbɔ
wotsɔ dzudzɔʋeʋĩdonu geɖe nɛ be wòatsɔ akpe ɖe ame kɔkɔeawo katã ƒe gbedodoɖawo ŋu, atsɔ aɖo sikavɔsamlekpui si le fiazikpui la ŋgɔ dzi
dzudzɔʋeʋĩdonu la ƒe dzudzɔ kpe ɖe ame kɔkɔeawo ƒe gbedodoɖa ŋu ɖo mawu gbɔ tso mawudɔla la ƒe asime
emegbe mawudɔla la tsɔ dzoɖesonu la ɖe asi, ɖe dzo tso vɔsamlekpui la dzi kɔ ɖe eme, eye wotsɔe xlã ɖe anyigba
tete sokpewo ge tso dziƒo, dzi ɖe gbe, dzi ke dzo eye anyigba ʋuʋu
mawudɔla adre siwo wotsɔ kpẽ adreawo na la, nɔ klalo na wo kuku
mawudɔla gbãtɔ ku eƒe kpẽ la, tete tsikpe dza eye wotsɔ dzo, si wotɔtɔ kple ʋu la kɔ ɖe anyigba
tete anyigba ƒe mama etɔ̃lia ƒe akpa ɖeka fia
atiwo hã ƒe mama etɔ̃lia ƒe ɖeka fia
nenema ke gbe damawo katã hã fia
mawudɔla evelia ku eƒe kpẽ eye wotsɔ nane si lolo abe to ene eye wole bibim la ƒu gbe ɖe atsiaƒu me
atsiaƒu la ƒe mama etɔ̃lia ƒe ɖeka trɔ zu ʋu
nu gbagbe siwo katã le atsiaƒua me la, ƒe mama etɔ̃liawo ƒe ɖeka ku eye tɔdziʋu siwo katã nɔ atsiaƒua dzi la ƒe mama etɔ̃lia ƒe ɖeka hã tsrɔ̃
mawudɔla etɔ̃lia ku eƒe kpẽ la, eye ɣletivi gã aɖe si le bibim abe akakati gã aɖe ene la, ge tso dziƒo va dze tɔsisiwo kple tsivudowo memama etɔ̃lia ƒe ɖeka dzi,
ke ɣletivi sia ŋkɔe nye “veve”
ale tsiwo katã ƒe memama etɔ̃lia ƒe ɖeka trɔ zu tsi veve
ale ame geɖewo ku to tsi veve sia nono me
mawudɔla enelia ku eƒe kpẽ la
tete wotsɔ nu xe ɣe, ɣleti kple ɣletiviwo ƒe mama etɔ̃lia ƒe ɖeka ŋkume eye viviti do
ale ŋkeke ƒe mama etɔ̃lia ƒe ɖeka mekpɔ kekeli o, eye nenema ke zã ƒe mama etɔ̃lia ƒe ɖeka hã mekpɔ kekeli o
esi mele nu siawo kpɔm la, mese hɔ̃ aɖe si nɔ dzodzom le yame la gblɔ kple gbe gã aɖe be, “babaa! babaa! babaa na anyigbadzinɔlawo le kpẽ siwo mawudɔla etɔ̃ mamlɛawo ava ku la ta!”
mawudɔla atɔ̃lia ku eƒe kpẽ la eye mekpɔ ɣletivi si ge tso dziƒo va dze anyigba dzi la, wotsɔ ʋe globo la ƒe safui na ɣletivi sia
esi wòʋu nu le ʋe globoa nu la, dzudzɔ do tso eme abe abolokpo gã aɖe mee dzudzɔ le dodom le ene
dzudzɔ gã la na be ɣe kple dziŋgɔlĩ do viviti
ʋetsuviwo ƒe ha gã aɖe do go tso dzudzɔ la me va anyigba dzi eye wona ŋusẽ wo be woawɔ nu abe ahɔ̃ siwo le anyigba dzi la ene
wode se na wo be womagagblẽ gbe siwo le anyigba dzi loo alo numiemie alo atiwo o, ke boŋ woagblẽ ame siwo mawu ƒe nutrenu mele ŋgonu na o
womena ŋusẽ wo be woawu wo o ke boŋ be woawɔ funyafunya wo dzinu atɔ̃
ale fukpekpe si me woto la nɔ abe ale si ame si ahɔ̃ te la sea vevee ene
le ŋkeke mawo me la, amewo adi ku gake womakpɔe o
ku adzro wo vevie gake ku asi abu ɖe wo
ʋetsuviawo ƒe dzedzeme le abe sɔ siwo bla akpa hena aʋayiyi ene
woɖɔ nane ɖe ta si le abe sikafiakuku ene eye woƒe mowo ɖi amegbetɔwo tɔ
woƒe ɖa le abe nyɔnuwo ƒe ɖa ene, eye woƒe aɖuwo le abe dzatawo tɔ ene
wodo akɔtakpoxɔnu siwo le abe gayibɔkɔtakpoxɔnuwo ene eye woƒe aʋalawo ƒe hoowɔwɔ le abe sɔwo kple tasiaɖamwo ƒe hoowɔwɔ ne wolũ ɖe aʋa me la ene
asiketiwo kple tiwo le wo si abe ahɔ̃wo tɔ ene eye ŋusẽ le woƒe asiketiwo me be woawɔ funyafunya amewo hena ɣleti atɔ̃
woƒe fiae nye mawudɔla si le ʋe globo la dzi kpɔm, ame si ƒe ŋkɔe nye abadon le hebrigbe me kple apolion le grikgbe me
babaadodo gbãtɔ nu va yi eye babaadodo eve bubuawo le mɔ dzi gbɔna
mawudɔla adelia ku eƒe kpẽ la
tete mese gbe aɖe tso sikavɔsamlekpui si nɔ mawu ŋkume la ƒe lãdzowo gbɔ
gbe la gblɔ na mawudɔla adelia si lé kpẽ la ɖe asi la bena, “đe ga mawudɔla ene, siwo wobla da ɖe frat tɔsisi gã la to
”
ale woɖe ga mawudɔla ene siwo wodzra ɖo ɖi na gaƒoƒo vevi, ŋkeke vevi, dzinu vevi kple ƒe vevi sia be woayi aɖawu amegbetɔƒomea ƒe mama etɔ̃lia ƒe ɖeka
asrafo siwo do sɔ la, ƒe xexlẽme anɔ miliɔn eve
nye ŋutɔ mese woƒe xexlẽme
sɔ kple sɔdola siwo mekpɔ le nye ŋutega me la ƒe dzedzeme nɔ ale
woƒe akɔtakpoxɔnu biã hẽ abe dzo ene; ɖewo nɔ blɔ eye ɖewo hã ɖi aŋutiɖiɖi abe sulfakpe ene
sɔawo ƒe tawo ɖi dzatawo ƒe ta eye dzo, dzudzɔ kple sulfakpe do tso woƒe nuwo me
dzo ƒe dɔvɔ̃, dzudzɔ kple sulfakpe si do go tso sɔwo ƒe nu me la, wu amegbetɔƒomea ƒe mama etɔ̃lia ƒe ɖeka
sɔawo ƒe ŋusẽ le woƒe nuwo kple asiketiawo me elabena woƒe asiketiwo le abe dawo ene eye ta li na asiketiawo, esiwo wotsɔna dea abi amewo ŋui
amegbetɔƒomea si susɔ, ame siwo dɔvɔ̃ siawo mewu o la, gbe tɔtrɔ le woƒe asiwo ƒe nu tovowo wɔwɔ me
wogbe be yewomaɖe asi le gbɔgbɔ vɔ̃wo subɔsubɔ, sika, klosalo, akɔbli, kpe kple atilegba siwo metea ŋu kpɔa nu, sea nu loo alo zɔna la subɔsubɔ ŋuti o
nenema ke wometrɔ le woƒe amewuwu, afakaka, ahasiwɔwɔ alo fififi yome o
tete mekpɔ mawudɔla triakɔ bubu wòtso dziƒo gbɔna
alilĩkpo nye awu ɣlaya wòdo eye anyieʋɔ le eƒe ta dzi, eƒe mo le abe ɣe ene eye eƒe afɔwo le abe dzosɔtiwo ene
elé agbalẽ sue aɖe ɖe asi, esi le ʋuʋu le eƒe asiƒome
etsɔ eƒe ɖusifɔ da ɖe atsiaƒu me tsɔ eƒe miafɔ da ɖe anyigba dzi,
eye wòdo ɣli sesẽ aɖe abe dzata ƒe gbeɖeɖe ene
esi wòdo ɣlia la, dziɖegbe adreawo ƒe gbe ɖi
esi dziɖegbe adreawo ƒo nu la, menɔ klalo be maŋlɔ nu gake mese gbe aɖe tso dziƒo gblɔ nam be, “tre nu si dziɖegbe adreawo gblɔ la nu eye mègaŋlɔe da ɖi o
”
ke mawudɔla si mekpɔ wònɔ tsitre ɖe atsiaƒu me kple anyigba dzi la, do eƒe ɖusibɔ ɖe dziƒo,
eye wòyɔ eya ame si nɔ agbe tegbetegbe, ame si wɔ dziƒowo kple nu siwo katã le wo me, anyigba kple nu siwo le edzi kple atsiaƒu kpakple nu siwo katã le eme la ƒe ŋkɔ heka atam bena, “heheɖemegbe aɖeke maganɔ anyi o!
gake le ŋkeke siwo me mawudɔla adrelia aku eƒe kpẽa la, mawu ƒe nu ɣaɣla la ava eme abe ale si ko wòɖe gbeƒãe na eƒe dɔla nyagblɔɖilawoe ene
”
esi gbe si mese tso dziƒo gaƒo nu nam la, egblɔ nam be, “heyi nãxɔ agbalẽ si le ʋuʋu le mawudɔla si le tsitre ɖe atsiaƒu me kple anyigba dzi la ƒe asime
”
ale meyi ɖe mawudɔla la gbɔ eye mebiae be wòatsɔ agbalẽ sue la nam
egblɔ nam be, “xɔe eye nãɖui
atrɔ azu nu veve le wò dɔ me, gake le wò nu me ya avivi abe anyitsi ene
”
mexɔ agbalẽ sue la le mawudɔla la si eye meɖui
evivi le nye nu me abe anyitsi ene ke esi meɖui vɔ la, etrɔ zu nu veve le nye dɔ me
eyi edzi gblɔ nam be, “ele na wò be nãgagblɔ nya ɖi tso ame geɖewo, dukɔwo, gbegbɔgblɔwo kple fiawo ŋuti
”
wotsɔ aƒla si le abe nudzidzenu ene la nam eye wogblɔ nam be, “yi, nãdzidze mawu ƒe gbedoxɔ la kple vɔsamlekpui la eye nãxlẽ mawusubɔla siwo le afi ma
ke ɖe xɔxɔnu gotatɔ le eme mègadzidzee o, elabena wotsɔe na helatɔwo
woanya avuzi le du kɔkɔe la dzi ɣleti blaene-vɔ-ene sɔŋ,
mana ŋusẽ nye ɖasefo eveawo eye woata akpanya agblɔ nya ɖi hena ŋkeke akpe ɖeka alafa eve blaade
”
esiawoe nye amiti eve kple akaɖiti eve siwo le tsitre ɖe anyigba la ƒe aƒetɔ la ŋkume
ne ame aɖe dze agbagba be yeawɔ nuvevi wo la, dzo dona le woƒe nu me hefiaa woƒe futɔwo
aleae ame si di be yeawɔ nuvevi wo la akui
ŋutsu siawo la, ŋusẽ le wo si be woatu dziŋgɔlĩ ale be tsi magadza le ɣeyiɣi si me wole nya gblɔm ɖi o, ŋusẽ le wo si be woatrɔ tsiwo woazu ʋu eye woada dɔvɔ̃ ƒomevi vovovowo ɖe anyigba dzi zigbɔzi ale si wolɔ̃
azɔ ne wowu woƒe ɖaseɖiɖi nu la, lã si ado tso ʋe globo la me la, ava wɔ avu kpli wo, aɖu wo dzi eye wòawu wo
woƒe ŋutilã kukuawo amlɔ du gã la ƒe mɔtatawo dzi, du gã si wona ŋkɔe le nyamenya nu be sodom kple egipte, afi si woklã woƒe aƒetɔ ɖe ati ŋu le
hena ŋkeke etɔ̃ kple afã la, amewo tso ƒome ɖe sia ɖe, to ɖe sia ɖe, gbegbɔgblɔ ɖe sia ɖe kple dukɔ ɖe sia ɖe me akpɔ woƒe ŋutilã kukuawo, eye woagbe be yewomaɖi wo o
anyigbadzinɔlawo akpɔ dziɖuɖudzidzɔ ɖe wo dzi eye woaɖu azã, aɖo nunanawo ɖe wo nɔewo elabena nyagblɔɖila eve siawo wɔ funyafunya anyigbadzinɔlawo
ke le ŋkeke etɔ̃ kple afã la megbe la, agbegbɔgbɔ tso mawu gbɔ ge ɖe ame kukuawo me, wotsi tsitre eye ŋɔdzi gã aɖe lé ame siwo kpɔ wo
tete wose gbe gã aɖe tso dziƒo le gbɔgblɔm be, “va dzime le afii
” ale woyi dziƒo le alilĩkpowo me esi woƒe futɔwo flɔ ŋku ɖe wo dzi
le gaƒoƒo ma ke me la, anyigba ʋuʋu ŋɔdzitɔe eye du la ƒe mama ewolia dometɔ ɖeka mu dze anyi; ame akpe adre tsrɔ̃ le anyigbaʋuʋu la me
ke ŋɔdzi lé agbetsilawo eye wotsɔ ŋutikɔkɔe na dziƒo mawu la
babaadodo evelia nu va yi ke etɔ̃lia gbɔna kpuie
mawudɔla adrelia ku eƒe kpẽ eye gbe sesẽ aɖewo ɖi le dziƒonutowo me bena, “xexeame ƒe fiaɖuƒe la zu míaƒe aƒetɔ kple eƒe kristo la ƒe fiaɖuƒe, eye wòaɖu fia tso mavɔ me yi mavɔ me
”
eye amega xoxo blaeve-vɔ-eneawo, ame siwo nɔ woƒe fiazikpuiwo dzi le mawu ŋkume la tsyɔ mo anyi eye wosubɔ mawu,
le gbɔgblɔm bena, “o aƒetɔ mawu, ŋusẽkatãtɔ, míeda akpe na wò, wò ame si li fifia eye nènɔ anyi kpɔ elabena exɔ wò ŋusẽ triakɔ la eye nèdze dziɖuɖu gɔme
dukɔwo le nyanyram eye wò dziku ɖiɖi va
ɣeyiɣi de be woadrɔ̃ ʋɔnu kukuawo eye woatu fe na wò dɔla, nyagblɔɖilawo, wò ame kɔkɔeawo kple ame siwo dea bubu wò ŋkɔ ŋuti, ame gblɔewo kple ame gãwo siaa
nenema ke míeda akpe na wò be nètsrɔ̃ ame siwo tsrɔ̃ anyigba la
”
emegbe woʋu mawu ƒe gbedoxɔ le dziƒo eye wokpɔ mawu ƒe nubablaɖaka le eƒe gbedoxɔ me
tete dzi ke dzo, dzi ɖe gbe, sokpewo ge, anyigba ʋuʋu eye kpetsi gã aɖe dza
dzesi gã wɔnuku aɖe dze le dziƒo
nyɔnu aɖe si ta ɣe abe avɔ ene, ɣleti le eƒe afɔ te eye wòɖɔ fiakuku si ŋu ɣletivi wuieve le la va do
fu nɔ eƒo eye wònɔ ɣli dom esi wònɔ ku lém be yeadzi vi
emegbe dzesi bubu gadze le dziƒo, ʋɔ driba, gã, dzẽ aɖe si to ta adre, dzo ewo eye fiakuku adre le tawo nɛ la, va do
eƒe asiketi kplɔ ɣletivi siwo le dziŋgɔlĩ ŋu la ƒe mama etɔ̃lia ƒe ɖeka eye wòhe wo ƒu gbe ɖe anyigba
ʋɔ driba la nɔ tsitre ɖe nyɔnu si nɔ ku lém la ŋkume eye wòle klalo be yeavuvu vidzĩ si nyɔnua adzi
nyɔnu la dzi ŋutsuvi, ame si ava ɖu dukɔwo katã dzi kple gatikplɔ
tete woxɔ ɖevi la le esi kaba tsɔ yi ɖe mawu kple eƒe fiazikpui la gbɔe
emegbe nyɔnu la si yi gbedzi ɖe teƒe si mawu dzra ɖo ɖi nɛ afi si woakpɔ eta le hena ŋkeke akpe ɖeka alafa eve blaade
eye aʋa dzɔ le dziƒo
mikael kple eƒe mawudɔlawo wɔ aʋa kple ʋɔ driba la eye ʋɔ driba la kple eƒe dɔlawo hã wɔ aʋa kpli wo
ke ʋɔ driba la ƒe ŋusẽ metri akɔ o ale wobu woƒe nɔƒe le dziƒo
wotsɔ ʋɔ driba gã la, da xoxo si woyɔna be gbɔgbɔ vɔ̃ alo satana, ame si kplɔ xexeame katã trae la ƒu gbe
wotsɔ eya ŋutɔ kple eƒe dɔlawo ƒu gbe ɖe anyigba
tete mese gbe sesẽ aɖe tso dziƒo le gbɔgblɔm be, “azɔ ko míaƒe mawu la ƒe ɖeɖe, ŋusẽ kple fiaɖuƒe la kpakple eƒe kristo ƒe dziɖuɖu ƒe ŋusẽ la va ɖo; elabena wotsɔ mía nɔviawo nutsola, ame si nɔa wo nu tsom zã kple keli le mawu ŋkume la ƒu gbe ɖe anyigba
woɖu edzi to alẽvi la ƒe ʋu kple woƒe ɖaseɖiɖi me
womelɔ̃ woƒe agbe nenema gbegbe be woayi sisi ge le ku nu o
eya ta dzi nedzɔ mi, mi dziƒowo kple mi ame siwo nɔ wo me! ke babaa na anyigba kple atsiaƒu elabena satana ɖi va mia gbɔ! dzi le ekum vevie elabena enyae be yeƒe ɣeyiɣi la le kpuie
”
esi ʋɔ driba la kpɔ be wotsɔ ye ƒu gbe ɖe anyigba la, eti nyɔnu si dzi ŋutsuvi la yome
wotsɔ hɔ̃ gã aɖe ƒe aʋala eveawo na nyɔnu la ale be wòate ŋu adzo ayi ɖe teƒe si wodzra ɖo ɖi nɛ le gbedzi, afi si woakpɔ eta le hena ɣeyiɣi aɖe, ɣeyiɣiwo kple ɣeyiɣi afã le afi si ʋɔ driba la mate ŋu ade o
tete ʋɔ driba la tu tsi to eƒe nu me esi ɖuɖu abe tɔsisi ene ne wòaɖɔ alé nyɔnu la eye tɔsisi la nakplɔe adzoe
ke anyigba la kpe ɖe nyɔnu la ŋu esi wòke eƒe nu hemi tɔsisi si ʋɔ driba la tu to eƒe nu me
dzi ku ʋɔ driba la vevie ɖe nyɔnu la ŋu eye wòyi be yeaɖawɔ aʋa kple eƒe dzidzimevi mamlɛawo, ame siwo ɖoa to mawu kple eƒe sededewo eye wolé yesu me ʋuʋu me ɖe asi sesĩe
ale ʋɔ driba la nɔ tsitre ɖe atsiaƒua to
tete mekpɔ lã wɔadã aɖe wodo go tso atsiaƒu me gbɔna
eto dzo ewo kple ta adre; fiakuku ewo nɔ dzoawo dzi eye woŋlɔ busuŋkɔwo ɖe ta adreawo dometɔ ɖe sia ɖe ŋu
lã wɔadã si mekpɔ la ɖi lãkle gake eƒe afɔwo nɔ abe sisiblisi tɔwo ene eye eƒe nu le abe dzata tɔwo ene
ʋɔ driba la tsɔ eƒe ŋusẽ, fiazikpui kple dziɖuɖuŋusẽ na lã wɔadã la
edze abe lã wɔadã la ƒe tawo dometɔ ɖeka ɖe wòxɔ abi vevie ene gake abi gã si wòxɔ la ku
xexeame katã ƒe nu ku eye wodze lã wɔadã la yome
amewo subɔ ʋɔ drĩba la elabena etsɔ dziɖuɖu ƒe ŋusẽ na lã wɔadã la, eye wosubɔ lã wɔadã la hã hebia be, “ame kae le abe lã wɔadã la ene? ame kae ate ŋu awɔ aʋa kplii?”
wona nu lã wɔadã la be wòagblɔ adegbeƒonyawo kple busunyawo eye be wòaɖu dzi hena ɣleti blaene-vɔ-ene
eke eƒe nu be yeagblɔ busunya ɖe mawu ŋu eye yeaƒo ɖi eƒe ŋkɔ, eƒe nɔƒe kple ame siwò katã li kplii le dziƒo
wona ŋusẽe be wòawɔ aʋa kple ame kɔkɔeawo eye woaɖu wo dzi
nenema kee wona dziɖuɖuŋusẽe ɖe to sia to, ƒome sia ƒome, gbegbɔgblɔ sia gbegbɔgblɔ kple dukɔ sia dukɔ dzi
anyigbadzitɔwo katã asubɔ lã wɔadã la, ame siwo ƒe ŋkɔwo womeŋlɔ ɖe alẽvi si wowu tso xexeame ƒe gɔmedzedze ke la ƒe agbegbalẽ la me o
ame si to senu li na la, nesee
ne ame aɖe ayi aboyome la, aboyomee wòayi
ne woawu ame aɖe kple yi la, yie woatsɔ awui
esia hiã na dzigbɔɖi le dzidodo me kple nuteƒewɔwɔ le ame kɔkɔeawo ƒe akpa dzi
eye mekpɔ lã wɔadã bubu wònɔ dodom tso anyigba ƒe tume
eto dzo eve abe agbovi ene gake enɔ nu ƒom abe ʋɔ driba ene
ewɔ lã wɔadã gbãtɔ ƒe dziɖuɖuŋusẽwo katã ŋutidɔ ɖe lã wɔadã gbãtɔ teƒe eye wòna be anyigba kple edzinɔlawo katã nasubɔ lã wɔadã gbãtɔ, ame si ƒe kubi wowɔ wòku
ewɔ dzesi kple nukunu gãwo eye wòna be dzo gɔ̃ hã ge tso dziƒo va dze anyi le amewo ƒe ŋkume
le ŋusẽ si wonɛ be wòawɔ nukunuwo ɖe lã wɔadã gbãtɔ teƒe ta la, eble anyigbadzitɔwo katã
ede se na wo be woali legba abe bubudede lã wɔadã si ŋu wode abi kple yi eye wògale agbe la ŋu ene
wona ŋusẽe be woade gbɔgbɔ lã wɔadã gbãtɔ ƒe legba me ale be legba la nate ŋu aƒo nu eye be woawu ame siwo katã gbe be yewomasubɔ lã wɔadã la ƒe legba o
nenema kee wòzi ame sia ame, suewo kple gãwo, kesinɔtɔwo kple ame dahewo, ablɔɖeviwo kple kluviwo dzi be woade dzesi woƒe nuɖusibɔ alo woƒe ŋgonu,
ale be ame aɖeke mate ŋu aƒle nu alo adzra nu o negbe ɖe ko wòxɔ dzesi si nye lã wɔadã la ƒe ŋkɔ, alo xexlẽme si nye eƒe ŋkɔ
esia hiã nunya
ne sidzedze le ame aɖe si la, nebu akɔnta le xexlẽme dzesi si nye lã wɔadã la ƒe ŋkɔ ŋuti, elabena enye ame ƒe xexlẽme ƒe dzesi
eƒe xexlẽme ƒe dzesie nye alafa ade blaade-vɔ-ade
kasia mekpɔ alẽvi la le ŋkunyeme
enɔ tsitre ɖe zion to dzi eye ame akpe alafa ɖeka blaene-vɔ-ene, ame siwo ƒe ŋgowo nu woŋlɔ eŋkɔ kple fofoa tɔ ɖo la nɔ tsitre ɖe egbɔ
mese gbe aɖe tso dziƒo abe tsi geɖewo ƒe howɔwɔ alo dzi ƒe gbeɖeɖe ene
gbe si mese la, nɔ abe kasaŋkuƒolawoe nɔ woƒe kasaŋkuwo ƒom ene
tete wodzi ha yeye le fiazikpui la ŋgɔ kple nu gbagbe eneawo kpakple amegã xoxoawo ƒe ŋkume
ame aɖeke mete ŋu srɔ̃ ha la o negbe ame akpe alafa ɖeka blaene-vɔ-ene, ame siwo woɖe tso anyigbadzi la ko
ame siawoe nye ame siwo meƒo ɖi wo ɖokuiwo kple nyɔnunya o elabena wowɔ wo ɖokuiwo kɔkɔe
wokplɔa alẽvi la ɖo afi sia afi si wòyina
woƒle wo tso amegbetɔwo dome eye wotsɔ wo na mawu kple alẽvi la abe nukuwo ƒe gbãtɔwo ene
womekpɔ alakpa aɖeke le woƒe nume o elabena wonye mokakamanɔŋutɔwo
tete mekpɔ mawudɔla bubu wònɔ dzodzom le yame eye nyanyui mavɔ la le esi ne wòaɖe gbeƒãe na ame siwo le anyigba dzi, na dukɔ ɖe sia ɖe, to ɖe sia ɖe, gbegbɔgblɔ ɖe sia ɖe kple ƒome ɖe sia ɖe
egblɔ kple gbe gã aɖe be, “mivɔ̃ mawu eye mitsɔ ŋutikɔkɔe nɛ elabena eƒe ʋɔnudɔdrɔ̃ ƒe gaƒoƒo la va ɖo
misubɔ eya ame si wɔ dziƒowo, anyigba, atsiaƒu kple tsidzidziwo
”
mawudɔla evelia kplɔe ɖo le ɣli dom be, “womui! womu babilonia gã la, babilonia si na dukɔwo no eƒe ahasiwɔwɔ ƒe dɔmedzoewain la
”
mawudɔla etɔ̃lia kplɔ wo ɖo le gbɔgblɔm kple gbe gã aɖe be, “ne ame aɖe asubɔ lã wɔadã la kple eƒe legba eye wòaxɔ eƒe dzesi ɖe ŋgonu alo eƒe asi ŋuti la,
eya hã ano mawu ƒe dɔmedzoe ƒe wain si wokɔ ɖe mawu ƒe dziku helihelĩ ƒe kplu la me wòyɔ banaa
woawɔ funyafunyae kple aŋɔdzo le mawudɔla kɔkɔeawo kple alẽvi la ŋkume
eye woƒe fuwɔame ƒe dzudzɔ atu ayi dzime tso mavɔ me yi mavɔ me
dzudzɔ aɖeke meli na ame siwo subɔ lã wɔadã la kple eƒe legba la zã kple keli o alo na ame si xɔ eƒe ŋkɔ ƒe dzesi ɖe eƒe ŋgonu o
”
esia hiã dzigbɔɖi le dzidodo me le ame kɔkɔeawo ƒe akpa dzi, ame siwo wɔa mawu ƒe sededewo dzi eye wonɔa nuteƒewɔwɔ, dzi na yesu
ke mese gbe aɖe tso dziƒo le gbɔgblɔm be, “ŋlɔ be, ‘woayra ame siwo ku le aƒetɔ la me tso azɔ dzi heyina’
” gbɔgbɔ la le gbɔgblɔm be, “ẽ, woadzudzɔ tso woƒe dɔwɔwɔwo me elabena woƒe nuwɔnawo adze wo yome
”
tete mekpɔ alilĩkpo ɣi aɖe le nye ŋkume eye ame aɖe si le abe, “amegbetɔvi la ene” la bɔbɔ nɔ anyi ɖe alilĩkpo la dzi
sikafiakuku le ta nɛ eye wòlé hɛ gobɛ ɖaɖɛ ɖe asi
kasia mawudɔla bubu do go tso gbedoxɔ la me eye wòdo ɣli kple gbe sesẽ gblɔ na ame si nɔ anyi ɖe alilĩkpo la dzi gblɔ bena, “tsɔ wò hɛ gobɛ la eye nãxa nu elabena nuŋeɣi ɖo eye anyigba ƒe nukuwo ɖi hena xaxa
”
ale ame si nɔ alilĩkpoa dzi la, nyẽ eƒe hɛ gobɛ la ɖe anyigba blibo la tame, ale wòxa nukuwo le anyigba la dzi
mawudɔla bubu do go tso gbedoxɔ si le dziƒo la me
hɛ gobɛ ɖaɖɛ nɔ eya hã sime
mawudɔla bubu kplɔ eya hã ɖo; eyae nye ame si kpɔa dzo la dzi
edo go tso vɔsamlekpui la me eye wògblɔ na ame si lé hɛ gobɛ ɖaɖɛ la ɖe esi la kple gbe sesẽ aɖe be, “tsɔ wò hɛ gobɛ ɖaɖɛ la eye nãxa wainkpowo le anyigba ƒe wainkawo ŋu elabena eƒe waintsetseawo ɖi
”
mawudɔla la nyẽ eƒe hɛ gobɛ la ɖe anyigba dzi eye wòxa eƒe waintsetsewo hetsɔ wo trɔ ɖe mawu ƒe dɔmedzoe ƒe wainfiaƒe gã la
wonya avuzi le wo dzi le wainfiaƒe la le du la godo, ʋu si tso wainfiaƒe la eye eƒe kɔkɔme anɔ abe sɔ si wobla akpa na la ene; afi si ke wòsi ɖo la anɔ abe kilomita alafa etɔ̃ ene
eye mekpɔ dzesi gã, wɔnuku bubu le dziƒo
mawudɔla siwo lé dɔvɔ̃ adre mamlɛawo ɖe asi, mamlɛawo elabena woawoe wu mawu ƒe dɔmedzoe la nu
azɔ la mekpɔ nane si le abe ahuhɔ̃etsiaƒu si wotɔtɔ kple dzo la ene eye ame siwo ɖu lã wɔadã la, eƒe legba kple eƒe ŋkɔ ƒe xexlẽmedzesi dzi la le tsitre ɖe atsiaƒua to
wolé kasaŋku siwo mawu tsɔ na wo la ɖe asi,
eye wodzi, mose, mawu ƒe dɔla ƒe ha kple alẽvi la ƒe ha be, “aƒetɔ mawu, ŋusẽkatãtɔ, wò nuwɔnawo lolo eye wowɔ nuku
blemafia, wò mɔwo le dzɔdzɔe eye wonye nyateƒe
o aƒetɔ, ame kae mavɔ̃ wò, eye wòatsɔ ŋutikɔkɔe ana wò ŋkɔ o? elabena wò koe le kɔkɔe dukɔwo katã ava eye woasubɔ wò elabena woɖe wò nudzɔdzɔewɔwɔwo fia
”
le esia megbe la, mekpɔ gbedoxɔ si le dziƒo, si nye ɖaseɖiɖi ƒe agbadɔ wònɔ ʋuʋu
mawudɔla adre siwo lé dɔvɔ̃ adreawo ɖe asi la, do go tso gbedoxɔ la me
wodo aklala biɖibiɖi ƒe awu dzadzɛwo eye wotsɔ sikalidziblanu tso gae ɖe akɔta
tete nu gbagbe eneawo dometɔ ɖeka tsɔ sikagba adre siwo yɔ fũu kple mawu ƒe dɔmedzoe helihelĩ, mawu si le agbe tegbetegbe la, na mawudɔla adreawo,
eye gbedoxɔ la me yɔ fũu kple dzudzɔ si tso mawu ƒe ŋutikɔkɔe kple eƒe ŋusẽ gbɔ
ame aɖeke mete ŋu age ɖe gbedoxɔa me o va se ɖe esime mawudɔla adreawo ƒe dɔvɔ̃ adreawo nu va yi
eye mese gbe gã aɖe tso gbedoxɔ la me le gbɔgblɔm na mawudɔla adreawo bena, “miheyi ne miatrɔ mawu ƒe dɔmedzoekplu adreawo akɔ ɖe anyigba dzi
”
mawudɔla gbãtɔ yi ɖatrɔ eƒe kplu kɔ ɖe anyigba dzi eye dɔvɔ̃ la na be abi makumaku kple abi si naa wosea veve la, kaka ɖe ame siwo xɔ lã wɔadã la ƒe dzesi eye wosubɔ eƒe legba la dome
mawudɔla evelia trɔ eƒe kplu la kɔ ɖe atsiaƒu dzi eye wòtrɔ zu ʋu, ʋu si le abe ame kuku tɔ ene eye nu gbagbe ɖe sia ɖe ku le atsiaƒu la me
mawudɔla etɔ̃lia trɔ eƒe kplu la kɔ ɖe tɔsisiwo kple tsidzidziwo dzi eye woawo hã trɔ zu ʋu
tete mese mawudɔla si kpɔa tsinyawo dzi la gblɔ bena, “wò la, wò ʋɔnudɔdrɔ̃ siawo le eteƒe, wò, kɔkɔetɔ si li fifia eye nènɔ anyi kpɔ wò afiatsotsowo le eteƒe
elabena, wokɔ wò ame kɔkɔewo kple wo nyagblɔɖilawo ƒe ʋu ɖe anyi eye nèkpe ʋu na wo be woano abe ale si dze wo ene
”
mese vɔsamlekpui la ɖo eŋu be, “ẽ, aƒetɔ mawu, ŋusẽkatãtɔ, wò ʋɔnudɔdrɔ̃wo nye nyateƒe eye wole dzɔdzɔe
”
mawudɔla enelia trɔ eƒe kplu la ɖe ɣe dzi eye wona ŋusẽ ɣe la be wòatsɔ dzo ƒe ŋusẽ aɖu amewoe
ɣe la ɖu wo vevie ale gbegbe be woƒo fi de mawu ƒe ŋkɔ, ame si kpɔ ŋusẽ ɖe dɔvɔ̃ siawo dzi
ke wogbe be yewomatrɔ dzime atsɔ ŋutikɔkɔe anɛ o
mawudɔla atɔ̃lia trɔ eƒe kplu la kɔ ɖe lã wɔadã la ƒe fiazikpui dzi eye viviti nye tsyɔ eƒe fiaɖuƒe la
amewo ɖu aɖe le vevesese ta,
eye woƒo fi de dziƒomawu la le woƒe vevesesewo kple abi siwo woxɔ la ta
gake wogbe be yewomatrɔ le yewoƒe nuwɔnawo yome o
mawudɔla adelia trɔ eƒe kplu la kɔ ɖe frat tɔsisi gã la dzi eye emetsi la katã mie, ne wòadzra mɔ ɖo na ɣedzeƒefiawo
tete mekpɔ gbɔgbɔ makɔmakɔ etɔ̃ siwo ɖi akpɔkplɔwo
wodo go tso ʋɔ driba la ƒe nu me kple lã wɔadã la ƒe nu me, kpakple aʋatsonyagblɔɖila la ƒe nu me
wonye gbɔgbɔ vɔ̃, siwo le nukunuwo wɔm eye wodona yina ɖe xexemefiawo gbɔ ne woaƒo wo nu ƒu hena aʋawɔwɔ le mawu ŋusẽkatãtɔ la ƒe ŋkeke gã la dzi
“kpɔ ɖa, megbɔna abe fiafitɔ ene! woayra ame si le ŋudzɔ eye eƒe awuwo gale esi ale be masi adzo amamae eye wòaɖe eƒe ŋukpeƒe ɖe go o
”
tete woƒo fiawo katã nu ƒu ɖe teƒe aɖe si woyɔna le hebrigbe me be armagedon
mawudɔla adrelia tsɔ eƒe kplu la trɔ ɖe yame eye gbe gã aɖe ɖi tso gbedoxɔ la me kple fiazikpui la gbɔ nɔ gbɔgblɔm be, “wowu enu vɔ!”
tete dzi ke dzo, dzi ɖe gbe, sokpewo ge eye anyigba ʋuʋu ŋɔdzitɔe
anyigba meʋuʋu kpɔ nenema tso ɣesiɣi wowɔ amegbetɔ ɖe anyigbadzi o, elabena anyigbaʋuʋu la nu sẽ ŋutɔ
du gã la ma ɖe akpa etɔ̃ me eye dukɔwo ƒe duwo mu dze anyi
mawu ɖo ŋku babilonia gã la dzi eye wòtsɔ kplu si yɔ fũu kple eƒe dɔmedzoe helihelĩ ƒe wain la nɛ
ƒukpo ɖe sia ɖe si dzo, womegakpɔ towo gɔ̃ hã o
tsikpe gã aɖe dza tso dziƒo, eye tsikpe ɖeka ƒe kpekpeme anɔ kilogram blaade-vɔ-atɔ̃
woge va dze amewo dzi le anyigba
ameawo ƒo fi de mawu le tsikpe ƒe dɔvɔ̃ la ta elabena dɔvɔ̃ la dzi ŋɔ ŋutɔ
mawudɔla adreawo dometɔ ɖeka, si lé kplu adreawo ɖe asi la, va gblɔ nam bena, “va, mafia tohehe si woatsɔ ana gbolo gã si nɔ anyi ɖe tsi geɖewo dzi la wò
anyigbadzifiawo wɔ ahasi kplii eye anyigbadzitɔwo no eƒe ahasiwɔwɔ ƒe wain mu
”
tete mawudɔla la kɔm le gbɔgbɔ me yi gbedzi, afi ma mekpɔ nyɔnu aɖe si nɔ anyi ɖe lã hẽ aɖe dzi esi ŋu busuŋkɔwo le
lã la to ta adre kple dzo ewo
nyɔnu la do awu legbe si wotɔ kple avɔ blɔ kple avɔ dzẽ, eye wòde sikakɔga keklẽwo, kpexɔasidzonuwo kple dzonu bubuwo kɔ
sikakplu si yɔ fũu kple ŋunyɔnuwo kple eƒe ahasiwɔwɔ ƒe ŋunyɔnu la le esi
woŋlɔ ŋkɔ si nye nya ɣaɣla la ɖe eƒe ŋgonu, “babilonia gã la, gbolowo kple anyigbadziŋunyɔnuwo dada
”
mekpɔ be nyɔnu la mu ame kɔkɔewo kple ame siwo ɖi ɖase le yesu ŋuti la ƒe ʋu
esi mekpɔe la, nye mo wɔ yaa
tete mawudɔla la biam be, “nu ka ŋuti wò mo wɔ yaa ɖo? maɖe nyɔnua kple lã si dom wòle, lã si to ta adre kple dzo ewo ƒe nu ɣaɣla me na wò
lã si nèkpɔ la, nɔ anyi tsã, gake megali fifia o, eye ado go tso ʋe globo la me ayi eƒe tsɔtsrɔ̃ la me
anyigbadzitɔ siwo ƒe ŋkɔwo womeŋlɔ ɖe agbegbalẽa me tso xexeame ƒe gɔmedzedzea me o la ƒe mo awɔ yaa ne wokpɔ lã la elabena enɔ anyi tsã ke megali fifia o, gake agatrɔ ava
“nya sia hiã na susu si me nunya le
ta adreawo nye togbɛ adre siwo dzi nyɔnu la nɔ anyi ɖo
woganye fia adrewo hã
wo ame atɔ̃ dze anyi, ɖeka li fifia eye ɖeka mekpɔ va haɖe o
ke ne eva va la, anɔ anyi hena ɣeyiɣi kpui aɖe ko
lã si nɔ anyi kpɔ eye megali fifia o lae nye fia enyilia
enye fia adreawo dometɔ ɖeka eye wòyina ɖe eƒe tsɔtsrɔ̃ la me
“dzo ewo siwo nèkpɔ la, nye fia ewo siwo si fiaɖuƒe mesu haɖe o, gake la, woana dziɖuɖuŋusẽwo abe fiawo ene kpe ɖe lã la ŋu hena gaƒoƒo ɖeka
taɖodzinu ɖeka le wo si eye woatsɔ woƒe ŋusẽ kple dziɖuɖuŋusẽ ana lã la
woawɔ aʋa kple alẽvi la gake alẽvi la aɖu wo dzi elabena eyae nye aƒetɔwo dzi aƒetɔ kple fiawo dzi fia la eye eƒe ame tiatiawo, ame siwo wòyɔ kple ame siwo dze eyome le anukware me la, anɔ egbɔ
”
mawudɔla la yi edzi gblɔ nam be, “tsi siwo nèkpɔ esiwo dzi gbolo la nɔ anyi ɖo la nye amewo, amehawo, dukɔwo kple gbegbɔgblɔwo
lã la kple eƒe dzo ewo siwo nèkpɔ la, alé fu gbolo la, woahee va gbegblẽ me eye woagblẽe ɖi amamae
woaɖu eƒe lã eye woatɔ dzoe,
elabena mawu tsɔe de woƒe dzime be woana eƒe tameɖoɖo nava eme ne woalɔ̃ atsɔ woƒe ŋusẽ ana lã la ne wòatsɔ aɖu dzii va se ɖe esime mawu ƒe nyawo ava eme
nyɔnu si nèkpɔ la eyae nye du gã si le anyigbadzifiawo dzi ɖum
”
le esia megbe la, mekpɔ mawudɔla bubu wòɖi tso dziƒo gbɔna
ŋusẽ gã aɖe nɔ esi eye eƒe ŋutikɔkɔe na anyigbadzi klẽ
edo ɣli kple gbe gã aɖe be, “womui! womu babilonia gã la! eva zu aƒe na gbɔgbɔ vɔ̃wo kple mɔ sesẽ na gbɔgbɔ makɔmakɔwo kpakple xadza na xevi makɔmakɔwo kple xevi siwo womeɖuna o,
elabena dukɔwo katã no eƒe dɔmedzoe ƒe wain si nye eƒe gbolowɔwɔ
anyigbadzifiawo wɔ ahasi kplii eye anyigbadzisitsala gãwo zu hotsuitɔ gãwo to eƒe kesinɔnu gbogboawo me
”
tete mese gbe bubu tso dziƒo le gbɔgblɔm be, “mido go le wo dome, nye amewo be miagakpɔ gome le woƒe nu vɔ̃wo me o, be woƒe dɔvɔ̃wo dometɔ aɖeke nagava mia dzi o
elabena woƒe nu vɔ̃wo li kɔ yi ɖe dziƒo ke eye mawu ɖo ŋku woƒe nu tovowo wɔwɔ dzi
wɔe nɛ abe ale si wòwɔ ene
đo eteƒe nɛ zigbɔzi eve ɖe nu si wòwɔ la ta
tɔtɔ eya ŋutɔ ƒe kplu eve ne nãtsɔ anɛ
egblɔ le eƒe dzime dadatɔe be, ‘menɔ anyi abe nyɔnufia ene, nyemenye ahosi o eye nyemafa konyi akpɔ o
’ eya ta tsɔ fuwɔame kple vevesese nɛ wòasɔ gbɔ abe ale si wòtsɔ ŋutikɔkɔe kple kesinɔnuwo na eɖokui ene
ale be le ŋkeke ɖeka me la, eƒe dɔvɔ̃wo ava ƒo ɖe edzi, esiwo nye ku, konyifafa kple dɔwuame
dzo ava fiae keŋkeŋ elabena ŋusẽtɔe nye aƒetɔ mawu, ame si drɔ̃ ʋɔnui
“ne anyigbadzifia siwo wɔ ahasi kplii eye wokpɔ gome le eƒe kesinɔnuwo me kpɔ dzo si wotɔe ƒe dzudzɔ la, woafa avi eye woafa nɛ
eƒe fuwɔame ado ŋɔdzi na wo ale gbegbe be woanɔ adzɔge ke anɔ avi fam kple ɣli be, ‘babaa! o du gã, babaa na wò
o babilonia, du si ŋu ŋusẽ le! le gaƒoƒo ɖeka me, wò tsɔtsrɔ̃ va ɖo!
“anyigbadzisitsalawo afa avi eye woafa nɛ elabena ame aɖeke megale woƒe adzɔnuwo ƒlem o
adzɔnu siawoe nye sika, klosalo, kpexɔasiwo, dzonuwo, aklala biɖibi-ɖiwo, ago, sedavɔ, avɔ dzĩwo, sitronʋuƒo vovovowo, kple nu vovovo siwo wowɔ kple nyiɖu, ati xɔasiwo, akɔbli, gayibɔ kple kpexɔasiwo
bubuawoe nye atikeʋeʋĩ, sina-mɔn, detsiƒonuʋeʋĩwo, dzudzɔʋeʋĩdonuwo, kotoklobo, lifi, wain, amitimi, wɔ meme, mɔlu, nyiwo, alẽwo, sɔwo kple woƒe tasiaɖamwo, kluviwo kple amewo ƒe luʋɔwo
“wo katã woagblɔ be, ‘kutsetse si nèdi vevie la do le asiwòme
wò kesinɔnuwo kple wò atsyɔ̃ hã tsrɔ̃; womagatrɔ agbɔ gbeɖe o
’
asitsala siwo dzra nu siawo eye wokpɔ woƒe kesinɔnuwo tso egbɔ la, atsi tre ɖe adzɔge ke le ŋɔdzi si lé wo le eƒe fuwɔame ta la ta
woafa avi, afa konyi,
eye woado ɣli be, ‘babaa! o du gã si do aklala biɖibiɖi kple avɔ dzĩ kpakple avɔ blɔtɔ ƒe awulegbe eye nède sikakɔwla si le dzo dam, kpexɔasidzonuwo kple dzonu ƒuƒuiwo, babaa na wò!
le gaƒoƒo ɖeka pɛ ko me la, wò kesinɔnu gbogbo siawo tsrɔ̃! “azɔ la, kuɖɔɖola ɖe sia ɖe, ame siwo katã ɖoa tɔdziʋu, tɔdziʋukulawo, kple ame siwo katã kpɔa woƒe abolo tsoa ƒudzidɔwɔwɔ me la katã anɔ adzɔge
ne wokpɔ dzo si wotɔe ƒe dzudzɔ le tutum la, woado ɣli be, ‘du aɖe nɔ anyi kpɔ abe du gã sia enea?’
woalɔ ke akɔ ɖe tame, woafa avi eye woado konyifaɣli be, ‘babaa! o du gã, afi si ame siwo katã si tɔdziʋu si nɔa ƒu dzi le la, kpɔ woƒe kesinɔnuwo le
babaa na wò! le gaƒoƒo ɖeka pɛ ko me, wotsrɔ̃e keŋkeŋ
o dziƒo, dzɔ dzi le eya amea ta! mi ame kɔkɔewo, apostolowo kple nyagblɔɖilawo, mitso aseye! elabena mawu drɔ̃ ʋɔnui ɖe ale si wòwɔ fu mi la ta
’”
tete mawudɔla triakɔ aɖe tsɔ kpe aɖe si ƒe lolome anɔ abe wɔtute ene la, ƒu gbe ɖe atsiaƒu me eye wògblɔ be, “aleae woatsɔ dziku kple ŋusẽ aƒu babilonia, du gã la, anyii eye magafɔ gbeɖe o
kasaŋkuƒolawo, hadzilawo, dzekulawo kple kpẽkulawo la, womagase woƒe ŋkɔ le mewò akpɔ gbeɖe o
nenema kee womagakpɔ asinudɔwɔla aɖeke tɔgbi le mewò akpɔ gbeɖe o
womagase wɔtutewo ƒe wɔtutu le mewò akpɔ gbeɖe o
womagakpɔ akaɖi ƒe bibi le mewò akpɔ gbeɖe o
nenema kee ŋugbetɔ kple ŋugbetɔsrɔ̃ ƒe gbe magaɖi le mewò akpɔ gbeɖe o
wò asitsalawoe nye ame xɔŋkɔwo le xexeame ètsɔ wò akunyawɔwɔ kplɔ dukɔwo katã trae
wokpɔ nyagblɔɖilawo kple ame kɔkɔewo kpakple ame siwo katã wowu le anyigba dzi la ƒe ʋu le mewò”
le esia megbe la, mese nane si ɖi abe ameha gã aɖee le ɣli dom le dziƒo ene be “haleluya! đeɖe kple ŋutikɔkɔe kpakple ŋusẽ nye míaƒe mawu la tɔ,
elabena eƒe ʋɔnudɔdrɔ̃wo nye nyateƒe eye wole dzɔdzɔe
ebu fɔ gbolo gã la, ame si do gu anyigba to eƒe ahasiwɔwɔwo me
ebia hlɔ̃ ɖe eƒe dɔlawo ƒe ʋu ta
”
wogado ɣli ake be, “haleluya! eƒe dzotɔtɔ ƒe dzudzɔ le tutum le dzime yim tso mavɔ me yi mavɔ me
”
amegã xoxo blaeve-vɔ-eneawo kple nu gbagbe eneawo tsyɔ mo anyi eye wosubɔ mawu, ame si nɔ anyi ɖe fiazikpui la dzi
wodo ɣli be, “amen, haleluya!”
tete gbe aɖe ɖi tso fiazikpui la gbɔ le gbɔgblɔm bena, “mikafu míaƒe mawu la, mi eƒe dɔlawo katã, mi ame siwo vɔ̃nɛ, ame gblɔewo kple ame deŋgɔwo siaa!”
tete mese nu si ɖi abe ameha gã aɖe ƒe gbe, abe tsi geɖewo ƒe sisi ƒe howɔwɔ alo dzi ƒe gbeɖeɖe sesẽ aɖe ene be, “haleluya! elabena míaƒe aƒetɔ, mawu, ŋusẽkatãtɔ lae le dzi ɖum
mina míadzɔ dzi, atso aseye eye míatsɔ ŋutikɔkɔe nɛ! elabena alẽvi la ƒe srɔ̃ɖeŋkekenyui la ɖo eye eƒe ŋugbetɔ la dzra eɖokui ɖo le klalo
wotsɔ aklala biɖibiɖi ƒe awu si le dzo dam eye eŋuti kɔ la nɛ be wòado
” aklala biɖibiɖi nye dzɔdzɔenyenye ƒe dɔ siwo ame kɔkɔeawo wɔ la ƒe dzesi
tete mawudɔla la gblɔ nam be, “ŋlɔ be, ‘woayra ame siwo wokpe va alẽvi la ƒe srɔ̃ɖeɖe ƒe fiẽnuɖuƒe!’” egblɔ kpe ɖe eŋu be, “esiawoe nye mawu ƒe nya vavãwo
”
esi wògblɔ esiawo vɔ la medze anyi ɖe eƒe afɔnu be masubɔe
gake egblɔ nam be, “mègawɔe o! nye hã menye dɔla abe wò ke ene
kpe ɖe nɔviwò siwo lé yesu ƒe ɖaseɖiɖime ɖe asi la ŋuti
eya ta subɔ mawu! elabena yesu ƒe ɖaseɖiɖi nye nyagblɔɖi ƒe gbɔgbɔ
”
mekpɔ dziƒo nu le ʋuʋu ɖi eye ame aɖe si le sɔ ɣi aɖe dzi la le nye ŋkume
sɔdola la ƒe ŋkɔe nye nuteƒewɔla kple nyateƒetɔ
edrɔ̃a ʋɔnu eye wòwɔa aʋa le dzɔdzɔenyenye me
eƒe ŋkuwo le abe dzokaxɔxɔwo ene eye fiakuku geɖewo nɔ eƒe ta
woŋlɔ ŋkɔ aɖe ɖe eŋuti esi ame aɖeke menya o, negbe eya ŋutɔ ko
edo awu ʋlaya si wonyrɔ ɖe ʋu me eye eƒe ŋkɔe nye mawu ƒe nya
dziƒoʋakɔwo nɔ eyome
wonɔ sɔ ɣiwo dom eye wodo awu siwo wotɔ kple aklala biɖibiɖi, wofu tititi eye wo ŋuti kɔ
yi ɖaɖɛ aɖe do tso eƒe nu me esi wòatsɔ adza dukɔwo aƒo ɖii, aɖu wo dzi kple gatikplɔ
efia wain le wainfiaƒe kple mawu ŋusẽkatãtɔ la ƒe dziku helihelĩ
woŋlɔ ŋkɔ sia ɖe eƒe awu ʋlaya kple eƒe ata ŋu be, ‘fiawo dzi fia kple aƒetåwo dzi aƒetå
”
mekpɔ mawudɔla aɖe le tsitre ɖe ŋdɔgbe, ame si do ɣli kple gbe sesẽ na xevi siwo katã le dzodzom le yame be, “miva, miƒo ƒu hena mawu ƒe fiẽnuɖuɖu ƒe kplɔ̃ɖoɖo gã la,
ale be miaɖu fiawo, aʋafiawo, kalẽtɔwo, sɔwo kple wo dolawo kpakple amewo katã ƒe lã, ablɔɖeviwo kple kluviwo, ame gblɔewo kple ame deŋgɔwo siaa
”
tete mekpɔ lã wɔadã la kple anyigbadzifiawo kpakple woƒe aʋakɔwo, woƒo ƒu hena awawɔwɔ kple ame si le sɔ ɣi la dzi kpakple eƒe aʋakɔ
ke wolé lã wɔadã la kple aʋatsonyagblɔɖila la ame si wɔ nukunu geɖewo le eƒe ŋkɔ me
etsɔ dzesi siawo ble ame siwo xɔ lã wɔadã la ƒe dzesi, ame siwo hã subɔ eƒe legba la
wotsɔ wo kple eve la katã ƒu gbe ɖe aŋɔdzota si le bibim la me agbagbee
wowu wo dometɔ mamlɛawo kple yi si do go tso sɔdola la ƒe nu me eye dziƒoxeviwo va ɖu woƒe lã eye woɖi ƒo
eye mekpɔ mawudɔla aɖe wòɖi tso dziƒo gbɔna
ʋe globo la ƒe safui kple gakɔsɔkɔsɔ gã aɖe nɔ esi
elé ʋɔ driba la, da xoxo ma, ame si nye gbɔgbɔ vɔ̃ alo satana eye wòblae hena ƒe akpe ɖeka
etsɔe ƒu gbe ɖe ʋe globo la me eye wòtui kple safui hetre enu be magable dukɔwo azɔ o va se ɖe esime ƒe akpe ɖeka la nawu enu
le ema megbe la, woaɖe gae hena ɣeyiɣi kpui aɖe
mekpɔ fiazikpui aɖewo, siwo dzi ame siwo wona ŋusẽe be woadrɔ̃ ʋɔnu la nɔ, eye mekpɔ ame siwo nu wotso ta le, le woƒe ɖaseɖiɖi na yesu kple mawu ƒe nya la ta la ƒe luʋɔwo
wogbɔ agbe eye woɖu fia kple kristo hena ƒe akpe ɖeka
ame kuku mamlɛawo megbɔ agbe o va se ɖe esime ƒe akpe ɖeka la wu enu
esiae nye tsitretsitsi gbãtɔ
yayratɔwo kple ame kɔkɔewoe nye ame siwo kpɔ gome le tsitretsitsi gbãtɔ me
ku evelia mekpɔ ŋusẽ ɖe wo dzi o, ke woanye osɔfowo na mawu kple kristo eye woaɖu dzi kplii hena ƒe akpe ɖeka
ne ƒe akpe ɖeka la de la, woaɖe satana tso eƒe gaxɔa me
eye wòado go ayi aɖable dukɔwo le xexeame ƒe dzogoe eneawo dzi, kple gɔg kpakple magɔg ne woaƒo amewo nu ƒu hena aʋawɔwɔ eye le xexlẽme la, wosɔ gbɔ abe ƒutake ene
wozɔ to anyigba blibo la dzi heyi ɖaɖe to ɖe mawu ƒe amewo ƒe asaɖa, du si wòlɔ̃na vevie
ke dzo ge tso dziƒo va fia wo katã
wotsɔ satana, ame si ble wo la ƒu gbe ɖe aŋɔdzota si le bibim la me, afi si wotsɔ lã wɔadã la kple aʋatsonyagblɔɖila la hã ƒu gbe ɖo
woawɔ funyafunya wo zã kple keli tso mavɔ me yi mavɔ me
tete mekpɔ fiazikpui ɣi gã aɖe kple ame si bɔbɔ nɔ edzi
anyigba kple dziŋgɔlĩ si le eŋkume eye teƒe aɖeke meli na wo o
eye mekpɔ ame kukuwo, ame deŋgɔwo kple ame gblɔewo nɔ tsitre ɖe fiazikpui la ŋgɔ eye woʋu agbalẽwo
woʋu agbalẽ bubu si nye agbegbalẽ la
wodrɔ̃ ʋɔnu ame kukuawo ɖe nu si wowɔ woŋlɔ ɖe agbalẽawo me la nu
atsiaƒu tsɔ ame kuku siwo le eme la hena
ku kple tsĩeƒe hã ɖe woƒe ame kukuwo ɖe go eye wodrɔ̃ ʋɔnu ame sia ame ɖe nu si wowɔ la nu
wotsɔ ku kple tsĩeƒe ƒu gbe ɖe dzota la me
dzota siae nye ku evelia
ne womekpɔ ame aɖe ƒe ŋkɔ le agbegbalẽa me o la, wotsɔnɛ ƒua gbe ɖe dzota la me
eye mekpɔ dziƒo yeye kple anyigba yeye, elabena dziƒo gbãtɔ kple anyigba gbãtɔ nu va yi eye atsiaƒu aɖeke hã megali o
mekpɔ du kɔkɔe la, si nye yerusalem yeye la, le ɖiɖim tso dziƒo tso mawu gbɔ, eye woɖo atsyɔ̃ nɛ abe ŋugbetɔ si wowɔ leke na hena srɔ̃a ene
tete mese gbe gã aɖe tso fiazikpui la gbɔ le gbɔgblɔm bena, “azɔ la, mawu ƒe nɔƒe le amegbetɔwo dome, eye wòanɔ wo gbɔ
woanye eƒe dukɔ, mawu ŋutɔ anɔ wo gbɔ eye wòanye woƒe mawu
atutu aɖatsi sia aɖatsi ɖa le woƒe ŋkuwo dzi; ku loo, alo konyifafa alo avifafa alo vevesese maganɔ anyi o, elabena nuɖoanyi xoxoawo nu va yi”
ame si nɔ anyi ɖe fiazikpui la dzi la gblɔ bena, “mele nuwo katã wɔm yeyee! tete wògblɔ be, “ŋlɔ nu sia da ɖi, elabena nya siawo nye nya siwo dzi woaka ɖo eye wonye nyateƒenyawo hã
”
eyi edzi gblɔ nam be, “wowɔe vɔ
nyee nye a kple z, gɔmedzedze kple nuwuwu
ame si tsikɔ le wuwum la, mana tsii wòano tso agbetsivudo la me, femaxee
ame si ɖu dzi la anyi nu siawo katã ƒe dome, eye manye eƒe mawu eye eya hã anye vinye
gake vɔvɔ̃nɔtɔwo, dzimaxɔsetɔwo, ame vɔ̃ɖiwo, hlɔ̃dolawo, ahasiwɔlawo, akunyawɔlawo, trɔ̃subɔlawo kple alakpatɔwo katã la, woƒe nɔƒe anye aŋɔdzota si le bibim ŋɔdzitɔe la me
esiae nye ku evelia
”
mawudɔla adre siwo lé kplu adre siwo me dɔvɔ̃ adre mamlɛawo le la dometɔ ɖeka va gblɔ nam be, “va, ne mafia wò ŋugbetɔ la, esi nye alẽvi la srɔ̃
”
tete wòkɔm dzoe le gbɔgbɔ la me, heyi ɖe to gã kɔkɔ aɖe dzi eye wòɖe du kɔkɔe, yerusalem, si le ɖiɖim tso dziƒo mawu gbɔ la fiam
ele keklẽm kple mawu ƒe ŋutikɔkɔe eye eƒe keklẽ le abe kpexɔasi aɖe, abe yapiskpe ene eye eme kɔ keŋkeŋkeŋ abe kristalokpe ene
wotɔ kpɔ titri kɔkɔ aɖe ɖe eŋu, woɖe mɔnu wuieve siwo nu agbo le la ɖe glia me eye mawudɔla wuieve le agboawo nu
woŋlɔ israel ƒe to wuieveawo ƒe ŋkɔwo ɖe agboawo dzi
agbo etɔ̃ le ɣedzeƒe, etɔ̃ le dzigbeme, etɔ̃ le anyigbeme eye etɔ̃ le ɣetoɖoƒe
woɖo gɔmeɖokpe wuieve na dua ƒe gliwo eye woŋlɔ alẽvi la ƒe apostolo wuieveawo ƒe ŋkɔwo ɖe wo dzi
mawudɔla si ƒo nu kplim la lé sikanu dzidzenu ɖe asi be yeadzidze du la, eƒe agbowo kple eƒe gliwo
wotso du la ale be eƒe kekeme kple didime siaa sɔ
edzidze du la eye wòkpɔ be eƒe didime, kekeme kple kɔkɔme katã nye dzidzeme ɖeka si nye kilometa akpe eve kple alafa eve
edzidze gli la ƒe titrime, eye le amegbetɔ ƒe dzidzeka si mawudɔla la lé la nu la, titrime la le meta blaade-vɔ-atɔ̃
wotsɔ yapiskpexɔasi ɖo gli lae eye wotsɔ sika si me kɔ abe ahuhɔ̃e ene la tso du lae
wotsɔ kpexɔasi vovovowo ɖo atsyɔ̃ na du la ƒe gɔmeɖokpee
yapiskpe nye fli gbãtɔ, wotsɔ safirekpe ɖo fli eveliae, fli etɔ̃lia nye kalkedonikpe, fli enelia nye emeraldkpe,
woɖo fli atɔ̃lia kple sardonixkpe, fli adelia nye karneliakpe, adrelia nye krisolitekpe, enyilia nye berilkpe, asiekelia nye topazkpe, ewoliae nye krisoprasekpe, wuiɖekɛliae nye yakintkpe eye wuieveliae nye ametistkpe
agbo wuieveawo nye kpexɔasi wuieve eye wowɔ agbo ɖe sia ɖe kple kpexɔasi ɖeka
wowɔ du mɔ gã la kple sika akuakua eye eme dza abe ahuhɔ̃e ene
nyemekpɔ gbedoxɔ aɖeke le du la me o, elabena aƒetɔ mawu ŋusẽkatãtɔ kple alẽvi lae nye eƒe gbedoxɔ
du la mehiã ɣe alo ɣleti be woanae kekeli o, elabena mawu ƒe ŋutikɔkɔe naa kekelii eye alẽvi lae nye eƒe akaɖi
dukɔwo azɔ le eƒe kekeli nu eye anyigbadzifiawo atsɔ woƒe atsyɔ̃ age ɖe emee
eƒe agbowo anɔ ʋuʋu ɖi ɖaa elabena zã mado le afi ma o
woatsɔ dukɔwo ƒe ŋutikɔkɔe kple bubu ava emee
nu makɔmakɔ aɖeke mage ɖe eme gbeɖe o, nenema kee nye ŋukpenanuwɔlawo kple ameblelawo hã, ke ame siwo ƒe ŋkɔwo woŋlɔ ɖe alẽvi la ƒe agbegbalẽ la me koe age ɖe eme
tete mawudɔla la fia agbetsitɔsisi lam eye eme kɔ keŋkeŋkeŋ abe kristalokpe ene, ele sisim tso mawu ƒe fiazikpui la kple alẽvi la gbɔ,
heva to dumɔ gã la titina
agbeti la le tɔsisi la ƒe gowo kple eve dzi, etsea ku wuieve ɣleti ɖe sia ɖe eye eƒe aŋgbawo nye nu si ahe dɔyɔyɔ vɛ na dukɔwo
fiƒode aɖeke maganɔ anyi azɔ o
mawu kple alẽvi la ƒe fiazikpui anɔ du la me eye eƒe dɔlawo asubɔe
woakpɔ eƒe ŋkume eye eƒe ŋkɔ anɔ woƒe ŋgowo nu
zã maganɔ anyi o
womahiã akaɖi ƒe keklẽ alo ɣe ƒe keklẽ o, elabena aƒetɔ mawu ana akaɖi wo
eye woaɖu fia tso mavɔ me yi mavɔ me
mawudɔla la gblɔ nam be, “nya siawo nye nya siwo ŋu woaɖo dzi ɖo eye wonye nyateƒe
aƒetɔ la, nyagblɔɖilawo ƒe gbɔgbɔ ƒe mawu la, dɔ eƒe mawudɔla be wòafia eƒe dɔlawo nu siwo ava dzɔ kpuie
”
“kpɔɖa, megbɔna kpuie! woayra ame si lé nyagblɔɖi siwo le agbalẽ sia me la me ɖe asi
”
nye, yohanes, nyee nye ame si se, hekpɔ nu siawo katã
eye esi mese, hekpɔ nu siawo la, medze klo ɖe mawudɔla si ɖe nu siawo katã fiam la ƒe afɔnu be masubɔe
ke egblɔ nam be, “mègawɔe o! nye hã dɔla ko menye abe wò ke ene kpe ɖe nɔviwò nyagblɔɖilawo ŋu kpakple ame siwo katã lé agbãle sia me nyawo ɖe asi la ŋu
eya ta subɔ mawu!”
tete wògblɔ nam be, “mègatre nyagblɔɖi siwo le agbalẽ sia me nu o, elabena ɣeyiɣi la te tu aƒe
vɔ̃wɔla nenɔ vɔ̃wɔwɔ dzi, ame vɔ̃ɖi nenɔ nu vɔ̃ɖi wɔwɔ dzi, nyuiwɔla hã nenɔ nyuiwɔwɔ dzi eye ame si le kɔkɔe la, nenɔ kɔkɔenyenye dzi
”
“kpɔɖa, megbɔna kpuie! nye fetu kpe ɖe ŋutinye, eye maxe fe na ame sia ame le nu si wòwɔ nu
nyee nye a kple z, gbãtɔ kple mlɔetɔ, gɔmedzedze kple nuwuwu
“woayra ame siwo nya woƒe awu ʋlayawo be woakpɔ mɔ ayi ɖe agbeti la gbɔ, eye be woato agboawo nu age ɖe du la me
ke avuwo, akunyawɔlawo, ahasiwɔlawo, hlɔ̃dolawo trɔ̃subɔlawo kple ame siwo lɔ̃ aʋatso eye wokanɛ hã la atsi agboa godo
nye, yesue dɔ nye mawudɔla be wòatsɔ ɖaseɖiɖi siawo na wò hena hameawo
nyee nye ke tso david me kple eƒe dzidzimevi
nyee nye ŋukeɣletivi keklẽ la
”
gbɔgbɔ la kple ŋugbetɔ la gblɔ be, “va!” eye ame siwo le esem la hã negblɔ be, “va!” ne tsikɔ le ame aɖe wum la, neva noe faa eye ame sia ame si lɔ̃ ko la nexɔ agbetsi wòano
mele nu xlɔ̃m ame sia ame si le agbalẽ sia me nyagblɔɖiwo sem la be
ne ame aɖe atsɔ nane akpe wo la, mawu ana dɔvɔ̃ siwo katã ƒe nya woŋlɔ ɖe agbalẽa me la nava edzi
eye ne ame aɖe aɖe nya aɖewo le nyagblɔɖigbalẽ sia me la, mawu mana wòakpɔ gome le agbeti la kple du kɔkɔe si ŋuti woƒo nu le le agbalẽ sia me la me o
ame si le ɖase ɖim le nu siawo ŋuti la gblɔ bena, “ẽ, megbɔna kpuie” amen
va, aƒetɔ yesu
aƒetɔ yesu ƒe amenuveve nenɔ kple mawu ƒe amewo
amen
